/ /AshtsarYoratnasyakoShasakaleShTasamudAyanAmadzambUdwIpadiguttaramunermahAyubarAdzAshrImAMbhUmipaNDarakaShyabaMshatantroratnAnAMyathAbhUtanIyAnAMbimokShobidzahAraM/// /'dzam
gling byang phyogs kyi thub pa'i rgyal tshab chen po dpal ldan sa skya pa'i gdung rabs rin po che ji ltar byon pa'i tshul gyi rnam par thar pa ngo mtshar rin po che'i
bang mdzod dgos 'dod kun 'byung zhes bya ba bzhugs so//

/ /rgya gar skad du/ shrI wAM bhU mi paNDo ssanggu ru dharma sya swa mI sarba satwA nAM shAstA nutta re bhyoà¾… nu sA ri ka ma yA bhIkShNa pra na mA mi/ bod skad du/ dpal ldan
sa skya pa'i bla ma dam pa chos kyi rje sems can thams cad kyi ston pa bla na med pa rnams la rjes su 'brang ba bdag yang yang phyag bgyi'o/ /mtha' yas shes bya'i gnas
kun kun tu gzigs pa'i gzigs pa sgrib med rab mnga' ba/ /bgrang yas ma lus lus can kun la brtse ba'i brtse bas rtag tu thugs brlan zhing / /dpag yas lhag pa'i bdud dpung dpung
'joms mdzad pa'i mdzad pa rmad du byung ba can/ /bsam yas 'jam dbyangs dbyangs can la sogs lha yi lhar gyur dbyer med bla ma rgyal/ /thub pa dbang po'i bstan 'dzin mchog
ces mchog tu grags pa gsal ldan gang / /gang zhig byang phyogs 'gro ba'i skyabs gyur skyabs mchog mkhyen

brtse nus pa'i phul/ /phul byung rigs gsum mgon po'i rnam 'phrul yang dang yang du byon pa'i brgyud/ /brgyud pa dri med rim bzhin byon la dad cing dad pas bdag phyag 'tshal/
/lha mchog zur phud lnga pa'i utpal sngo ldan 'od gsal gyi/ /lha rigs sprul nas byon pa'i 'chi med dbang po mched gsum dang / /lha sras rnam pa bzhi dang gzhan yang ma
bzang spun bdun sogs/ /lha yi gdung rabs sprul pa'i gar mkhan de rnams bsngags par 'os/ /nang ltar ma rig la 'khon 'khon gyi mtshan 'chang rdo rje 'dzin/ /phyi ltar srin
po la 'khon 'khon zhes 'gro la rab grags pa'i/ /mtshan mchog don ldan 'khon ston 'khon gyi dri med gdung 'dzin pa'i/ /gsang sngags grub pa 'khon rje 'khon gyi skyes mchog
rnams la 'dud/ /sa skya'i dbyig 'dzin ri bo'i ngos nas legs 'ongs

pa'i/ /sa skya'i 'phrin las rta bdun rgyal po'i 'od zer ltar/ /sa skya pa zhes snyan grags kun tu rab gsal ba/ /sa skya pa yi rje btsun rnams la snying nas dad/ /de lta'i skyes
chen rnams kyi zhabs padmo/ /de dag stobs ldan rgyal pos nyer bsten nas/ /de tshe mkha' la nyi zla rnam gnyis ltar/ /de bzhin sa la mchod yon gnyis zhes grags/ /'on
kyang bar skabs yid srub rtsa lag 'gas/ /mi bsrun ngan pa'i spyod pa sna tshogs kyis/ /sa skya'i bstan dang bstan 'dzin dgon gnas bcas/ /dus ngan mtshan gyi lhag mar nye
bar byas/ /e ma de tshe sngags 'chang sprul pa'i sku/ /e ma mthu stobs rdzu 'phrul bsam yas des/ /e ma bdud rigs bcom nas dpal sa skya'i/ /e ma bstan pa'i me ro rmang nas
bslangs/ /de lta'i bka' drin gzhal du ma mchis pa'i/ /sngags 'chang bla ma kun dga' rin chen

dang / /gang de'i thugs sras 'jam dbyangs sku mched la/ /snying nas thal sbyar gus pas phyag 'tshal lo/ /khyad par sngags 'chang rgyal ba'i rgyal tshab mchog /'dzam gling mdzes
pa'i rgyan gcig sems dpa' che/ rgyal ba rab 'byams ma lus bskyed pa'i yab/ /mnyam med bka' drin can la gus btud nas/ /'dzam gling byang phyogs thub pa'i rgyal tshab
mchog /sa skya pa yi gdung rabs byon tshul gyi/ /rnam thar ngo mtshar rin chen bang mdzod 'di/ /'chad par 'gyur gyis don gnyer dga' bas nyon/ /ces mchod par brjod cing bshad
par dam bcas nas nyan par gdams te/ 'dir 'dzam gling byang phyogs kyi thub pa'i rgyal tshab chen po dpal ldan sa skya pa'i gdung rabs rin po che ji ltar byon pa'i tshul
gyi rnam par thar pa ngo mtshar rin po che'i bang mdzod dgos 'dod kun 'byung

zhes bya ba 'di 'chad pa la don lnga ste/ 'od gsal lha'i gdung rabs bshad pa/ dri med 'khon gyi gdung rabs bshad pa/ lha rigs 'khon sa skya pa'i gdung rabs bshad pa/ de las
gyes pa'i bla brang rnam bzhi'i gdung rabs bshad pa/ skabs su babs pa'i don gzhan bshad pa'o/ /de'i dang po 'od gsal lha'i gdung rabs bshad pa la yang tshigs bcad kyi sgo
nas mdor bstan pa dang / de'i don rgyas par bshad pa gnyis las/ dang po ni/ /mkhas pa'i dbang po dkon mchog lhun grub kyis mdzad pa'i sa skya pa'i gdung rabs ya rabs kha
rgyan las/ /'jam dbyangs sprul pa dpal ldan sa skya pa'i/ /gdung gi thog ma 'od gsal lha yul du/ /spyi ring g.yu ring g.yu se mched gsum byon/ /g.yu ses mi rje mdzad nas
sras bzhi bskrun/ /de yi grogs su gcen po g.yu ring byon/ /g.yu ring dang ni dmu bza' ldem bu'i sras/ /ma bzang spun bdud byon pa'i gcen po drug /yab dang bcas pa lha yi
yul du gshegs/ /bdun gyi tha chung ma bzang spyi rje dang / /thog lcam 'ur mo'i sras ni dpa' bo stag /de dang klu lcam bra ma gnyis kyi sras/ /klu tsha stag po 'od can
zhes pa byung / /klu tsha dang ni mon bza' mtsho mo rgyal/ /lhan cig bzhugs pa'i rigs sras g.ya' spang gi /mtshams su 'khrungs pas mtshan yang g.ya' spang skyes/ /zhes grags
gzhan gyis mi thub dpa' bo byon/ /zhes so/ /gnyis pa de'i don rgyas par bshad pa la/ de la spyir bod kha ba can gyi ljongs 'dir rigs gsum mgon po'i rnam sprul chos rgyal
byang chub sems dpa' rnams kyis rgyal ba'i bstan pa sngar med gsar du btsugs/ gtsang g.yo dmar gsum/ bla chen mkhan brgyud rnams kyis sngar yod nyams pa gsos/ lha btsun
khu dbon/ jo bo yab sras/ 'brog 'gos mar gsum/ pa tshab rngog khyung / ra 'bro la sogs pas shin tu dar ba mdzad mod kyi/ phal cher mdo dang sngags kyi phyogs re ba tsam
du zad la/ dus phyis rgyal ba thams cad kyi ye shes gcig tu bsdus pa rje btsun 'jam pa'i dbyangs nyid 'khon gyi gdung brgyud kyi tshul bzung nas/ phyi nang mdo sngags bshad
sgrub kyi bstan pa mtha' dag 'dzin skyong spel gsum gyi sgo nas ches shin tu rgyas par mdzad de/ shar phyogs rgya mtsho'i mthas gtugs pa'i 'dzam gling byang phyogs kyi
skye dgu thams cad chos dang zang zing gi dpal 'byor bzang pos legs par bskyangs pa ni ngo mtshar zhing bka' drin shin tu che bar gyur pa yin pas/ de lta bu'i skyes bu
bzang po rim par byon pa de rnams kyi byon tshul dang / rnam par thar pa 'chad pa dang nyan pa la 'bad par bya ba ni don chen po dang ldan pa nyid du rig par bya'o/ /de
la 'di'i rigs ni bod du bram ze'i rigs su gsal ba ma byung bas/ rgyal rigs/ rje'u rigs/ dmangs rigs gsum las/ zhang blon rje'u rigs yin te/ 'di nyid kyi mi'i gdung rabs kyi
thog ma dkon pa rje gung stag tu grags pa de nyid nas 'dzin par bshad pa'i phyir ro/ /rus ni bod kyi rus chen bzhi dang / mi'u rigs drug tu grags pa sogs las chad pa ma
yin gyi/ gdung rus gtsang ma lha las babs pa yin te/ de yang nges pa'i don du 'jam

pa'i dbyangs nyid gdul bya gzhan gyi ngor 'od gsal gyi lha'i rigs su sprul pa ni/ gnam lha spyi ring g.yu ring g.yu se ste mched gsum du grags pa mi yul du babs pa la mi'i
rje zhus pas/ gnam lha chung ba g.yu ses mi rje mdzad pas/ /sras se byi li spun bzhir grags pa byung / de dag gis ldong rus chen bco brgyad dang 'thab/ de'i grogs la gnam
lha bar pa g.yu ring gis byon te ldong btul nas bran du byas/ bar pa g.yu ring 'dis dmu'i bu mo dmu za ldem bu khab tu bzhes pas sras ma bzang spun bdun du grags pa byung
zhing / de ltar bdun gyi gcen drug yab dang bcas pa lha yul du gshegs/ bdun pa ma sang spyi rje bya ba des mi yul du bzhugs nas thog lha 'od can gyi bu mo thog lcam 'ur
mo khab tu bzhes pa la sras thog tsha dpa' bo stag tu grags pa 'khrungs te/ des klu'i bu mo klu lcam bra ma khab tu bzhes pas klu tsha stag po 'od can bya ba sras su byung
/ de yan chad bar snang la bzhugs par bshad cing klu tsha des mon bza' mtsho mo rgyal khab tu bzhes pa la sras gcig g.ya' dang spang gi mtshams su skyes shing / 'di 'dra
re re tsam yin zhes grags pas mtshan yang g.ya' spang skyes gcig tu btags/ 'di nyid kyis g.yas ru shangs kyi nub byang na byang ri kun las mtho zhing mdzes pa cig yod
pa'i ri de la gnas bcas pas ri de la yang g.ya' spang du grags so zhes pa de rnams kyis lha'i gdung rabs bstan zin to/ /'dir smras pa/ lha yi mchog rje btsun 'jam dpal gyis/
/gzhan ngor gzhan don dbang gis sprul pa'i skur/ /legs byon legs par bshad

pa'i ngo mtshar gtam/ /'di 'dra 'di zhes gang gis smras de mdzes/ /bar skabs kyi tshigs su bcad pa'o// //spyi don gnyis pa dri med 'khon gyi gdung rabs bshad pa la yang tshigs
bcad kyi sgo nas mdor bstan pa dang / de'i don rgyas par bshad pa gnyis las/ dang po ni/ sa skya pa'i gdung rabs ya rabs kha rgyan las/ gong du drangs pa'i g.ya' spang
skyes byon pa'i tshul bshad pa'i rjes de ma thag par/ gang des srin po skya rengs khrag med ni/ /bsad nas chung ma g.ya' 'brum si li ma/ /phrogs te nyid kyi khab tu bzhes
pa las/ /sras gcig byung ba 'khon par skyes zhes grags/ /de dang btsan bza' lcam bu sgron gyi sras/ /gzugs mdzes blo ldan mi yul dkon pa 'khrungs/ /de la dkon pa rje gung
stag ces btags/ /'khon ston dpal po cher grags gnyan rtser byon/ /dpal po che dang glang bza' ne chung sras/ /khri mdzes lha legs tshe lha dbang phyug dang / /mkhas mchog
klu yi dbang po tshe 'dzin bzhi/gdung rabs ya rabs kha rgyan 'dir bshad pa ltar/ 'khon dpal po che la sras bzhi byung pa'i lugs dang / klu'i dbang po dang rdo rje rin
chen te sras gnyis byung ba'i lugs srol mi 'dra ba las/ kho bo ni phyi ma'i rjes su 'brangs pa ste rgyas bshad 'og nas 'byung ngo / /tshe 'dzin sras ni rdo rje dkon mchog
lhun grub kyi gdung rabs tshigs bcad ma 'di sogs gdung rabs 'ga' zhig las/ 'khon rdo rje rin chen tshe 'dzin gyi sras su 'dod pa ni/ rje btsun rin po ches sa skya pa chen
po'i rnam thar du yi ge pas ma dag pa'i skyon byung ba bzhin gyi rjes su 'brang ba yin la/ rdo rje rin chen klu'i dbang po'i gcung du 'dod pa rnams ni/ rje btsun gyis
mdzad pa'i 'khon gyi gdung rabs dang / ga ring rgyal po'i rtsis bsdur gyi yi ge

sogs khungs thub kyi yig cha dag pa du ma'i rjes su 'brangs pa yin te/ kho bo cag ni rjes 'brangs phyi ma nyid gtso bor bzung ngo / rin po che/ /gang de'i btsun mo 'bro bza'
g.ya' lon skyid/ /de la 'bro tsha mched bdun byon pa las/ /gzhan rnams yul phyogs so sor 'gro don mdzad/ mtha' ltag shes rab yon tan grom par byon/ /de nas yon tan 'byung
gnas tshul khrims rgyal/ /gtsug tor shes rab dge skyabs dge mthong dang / /'khon ston bal po shAkya blo gros rnams/ /rim bzhin snga ma'i rigs sras phyi ma yin/ /shAkya
blo gros sras gnyis che ba'i mtshan/ /shes rab tshul khrims dkon mchog rgyal po gcung / /gcen po yan chad gsang sngags snga 'gyur mdzad/ /ces so/ /gnyis pa de'i don rgyas
par bshad pa la/ g.ya' spang skyes zhes grags pa'i dpa' bo chen po des/ srin po skya rengs khrag med ces bya ba la chung ma g.ya' 'brum si li ma zhes bya ba shin tu mtshar
ba cig yod pas/ srin po dang 'thab rol byas/ khyo bsad/ chung ma khab tu bzhes pa la sras gcig 'khrungs pa/ lha dang srin par 'khon pa'i bar du byung bas g.ya' phrug
'khon bar skyes su btags/ gdung brgyud 'di la 'khon gyi mtshan yang de nas byung ste shAka rigs bzhin no/ /yum sras de gnyis gnas pa'i g.ya' spang gi nub byang na gangs ri'i
phreng ba chen po'i nang na shin tu mdzes shing mtho ba shel tsha rgyal mo'i gangs su grags pa dang / g.ya' spang gi lho 'gram na sa skya pa'i bla mtsho yang yod do/
/thog mar 'od gsal gyi lha mi yul du babs pa'i tshe yang shel tsha rgyal mo'i gangs de nyid kyi rtse mor babs pa

yin ces/ /sngags 'chang chos kyi rgyal po'i gsung rgyun bdag gi bla ma 'jam dbyangs sku mched las dngos su thos so/ /gdung rabs kha cig las/ yul mtho zhing sa gtsang ba mnga'
ris stod kyi sa'i char babs par bshad do/ /lha phrug 'khon bar skyes des btsan bza' lcam bu sgron khab tu bzhes pa la mi'i mchog gcig 'khrungs pa ni/ mthu stobs dang rdzu
'phrul che ba/ blo dang rig par ldan pa/ gzugs dang lang tshor 'dzom pa/ kun gyi yid 'phrog pa zhig byung bas 'di 'dra mi yul du 'byung ba dkon byas nas mtshan dkon pa
rje gung stag ces btags/ 'di yul tshol du btang bas bsam yas la yul gyi dge 'am yon tan bcu ga tshang ste rgyal pos bzung tshar ba dang / la stod gnyen rtse thar gyi ya
chang la yul gyi dge brgyad tshang bar gzigs nas bzung ste/ de yang dge brgyad ni sa'i dge zhing thang chen thang chung ni khang sa dang zhing sar bzang / chu'i dge mtsho
chen mtsho mo ni 'thung chu dang zhing chu ru bzang / shing gi dge nags dgun tha dang dgun smug ni khang shing dang bud shing du bzang / rtswa'i dge thar gyi ya chad ni
gam 'brog dang rgyad 'brog tu bzang ba'o/ /dge bcu la stag tshang lo tsA bas/ gong gi brgyad po'i steng du kha cig phu na la sgo/ mda' na gru sgo yod pa zer mod kyang /
de gnyis bcud kyi yon tan yin pas mi 'thad kyi/ gzhan brgyad snod kyi yon tan yin pa bzhin du/ rdo'i dge khang rdo dang 'thag rdo zhes bya la/ gnyis tshan nang phan tshun
tshogs pa shin tu 'gal bas/ gcig yod sa na cig shos yod pa shin tu dkon

pas dge bcu tshang ba dka' ba yin no zhes bshad do/ /rje 'dis bsam yas kyi chos rgyal khri srong lde'u btsan gyi thugs zin pas nang blon bcol/ dpal 'byor shin tu 'phel bas
'khon dpal bo che zhes bya bar grags shing 'khon gyi mtshan grags de de nas byung ngo / /'dis glang khams pa lo tsA ba'i lcam mo glang bza' ne chung ma khab tu bzhes pa la
sras gnyis 'khrungs pa'i che ba la/ 'khon lo tsA ba klu'i dbang po bsrung ba/ chung ba 'khon rdo rje rin po che zhes bya zhing / 'dir rje btsun chen po'i sa chen gyi rnam
thar las/ sgra bsgyur gyi lo tsA ba sad mi mi bdun zhes bya ba las/ gzhon gsum gyi nang nas mkhas par byed pa 'khon klu'i dbang po zhes bya ba yin no/ /de'i gcung phal
pa zhig la sras yon tan gyis phyug pa rdo rje rin po che zhes bya ba byung ngo zhes gsungs pa'i rjes su 'brangs nas/ ya rabs kha rgyan sogs nyi lde/ mus srad pa/ ngo mtshar
snang ba sogs gdung rabs kha cig tu/ khri mdzes lha legs/ tshe lha dbang phyug klu'i dbang po/ tshe 'dzin dang bzhi byung bar bshad pa dang / yang kha cig tshe 'dzin
dang rdo rje rin chen gcig nyi lde gdung rabs las bshad par 'dod pa dang / de gnyis ya rabs kha rgyan dang /ngo mtshar snang ba/ gtsang byams pa'i gdung rabs rnams las yab
sras su bshad/ yab sras su 'dod pa sogs mang du snang yang / rje btsun rin po ches mdzad pa'i 'khon gyi gdung rabs las/ 'khon klu'i dbang po bsrungs pa zhes bya ba ni sad
mi mi bdun gyi yab gcig lags/ de'i gcung po 'khon rdo rje rin po che slob dpon padma 'byung gnas kyi slob ma bsten sngags par bzhugs pa yin zhes

dang / kun mkhyen chen po'i gsung rab dgongs gsal las/ lho pa kun mkhyen dang / bde ba can pa ye shes mgon po gnyis kyis kyang rdo rje rin po che klu'i dbang po'i gcung du
bzhed par bshad pa dang / gzhan yang gdung rabs che stag tshang gdung rabs dang bla ma dam pa'i dngos slob shes rab rdo rjes mdzad pa'i gdung rabs sogs phran mang po zhig
mthun par de ltar du 'byung zhing / rje btsun gyi bla ma sa chen gyi rnam thar las/ de'i gcung phal pa zhig la zhes pa'i don rdo rje rin chen klu'i dbang po'i gcung gi sras
su bshad pa ltar na tshe 'dzin phal pa dang / de'i sras phal pa ma yin pa lta bu zhig bstan dgos la de ltar na yab sras gnyis po de phal pa yin min gyi khyad par 'byed
dgos pa las/ de ni shin tu dka' bar snang bas des na de'i gcung phal pa zhig la zhes pa ni yi ge ma dag pa'am/ yang na klu'i dbang po de'i gcung po ni yum phal pa zhig
la 'khrungs pa'i sras yon tan gyis phyug pa/ mtshan rdo rje rin chen zhes bya ba de nyid yin zhes pa'i don yin te/ rje btsun gyi 'khon gyi gdung rabs dang / ga ring rgyal
po la rtsis bsdur du gnang ba'i yi ge gnyis ka las/ rdo rje rin chen klu'i dbang po'i gcung du bshad pas/ rje btsun gyi gsung rab la nang 'gal mi srid pa'i phyir/ des na
gcung du 'dod pa de bzhin 'thad pa yin zhes sa lo chen po'i gsung las 'byung ba ltar sngags 'chang chos kyi rgyal po yab sras rnams kyang bzhed pa lags/ de yang klu'i dbang
po bsrungs pa ni rgya gar shar phyogs za hor gyi mkhas grub chen po gangs can gyi dpal mgon mkhan chen zhi ba

'tshos bod la rab byung rung mi rung nyams sad pas/ rung bar gzigs nas gnang pa'i bod kyi rab byung gi thog ma sad mi mi bdun du drags pa lo tsA ba khyad par can sprul pa'i
gang zag bdun la/ rgan gsum/ gzhon gsum/ bar pa gcig rnams byung ba'i gzhon gsum gyi bar pa 'khon nA gendra rakShi ta zhes bya ste/ bod skad du klu'i dbang po bsrungs pa'o/
/kha cig 'di khong rang gi zhang po las rab tu byung zhes zer ba ni sad mir 'dod pa dang 'gal te/ sad mi bdun la sad mi zhes pa'i rgyu mtshan/ mkhan chen zhi ba 'tshos
bod la rab byung rung mi rung nyams sad pa na rung bar dgongs nas/ de'i drung du rab tu byung zhing bod du rab byung gi thog ma yin pas na de skad ces bya la/ glang khams
pa lo tsA ba ni sad mi mi bdun gyi bar pa bde gshegs go cha bsrungs pa zhes grags pa de nyid yin pas/ de'i drung du rab tu byung na 'khon 'di sad mi ma yin par 'gyur te/
'di'i thog mar bod kyi rab byung byung bar khas len dgos pas so/ /rgyu mtshan de'i phyir na mkhan chen gyis sdom phrug tu bshad pa 'di nyid 'thad pa yin no/ /des na mkhan
chen dang zhang po la chos mang du bslab/ lo tsA legs par mkhyen/ slob dpon chen po padma las kyang gdams ngag nod/ yer pa'i brag la sgrub pa mdzad pas grub pa thob/
mkhas grub kyi grags pa cher byung bas 'khon chos kyi che ba'i thog ma yin no/ /gcung rdo rje rin po ches kyang slob dpon padma las gsang sngags rnying ma'i chos mang du
gsan zhing bslab/ grub pa yang ci rigs thob/ mtshan grags thon/ 'di'i yab yul du 'bro dgra

'dul gyi bu mo 'bro bza' g.yang lon skyid khab tu bzhes pa la sras bdun byung zhing / zhang po de bod kyi gyad pa'i brgyud yin pas zhang rigs kyi sku rtsal shin tu che bar
byung / de'i tshe 'brog gnyan rtser ltad mo nyi ma gsum byung ba la sku mched bdun pos rta dang lus chas nyin re bzhin re re spos te/ de yang nyi ma dang po la rta dkar ber
dkar/ gnyis pa la rta dmar ber dmar/ gsum pa la rta nag ber nag tu byas te rta rgyugs tshab 'gran byas pas/ khrom thog chod pa byung ba na zhang po la 'gras 'dzugs par
go nas zhang pos dmag bsags 'thab mo byed zer byung ba la/ khong rnams kyis gcig par zhang po yin/ gnyis par khyim mtshes yun ring 'grogs nas/ rgyal khams yangs po la dog
'tsher byed don med zer nas/ che ba mnga' ris mang yul du byon/ de 'og mnga' ris gung thang / de 'og srad/ de 'og gnyal lo ro/ /de 'og nyang shab tu byon te yul so sor
bzung bas/ de rnams las gyes pa'i 'khon tsho mang du 'phel te grags chen ma byung / chung bas pha yul rang du bzhugs/ 'bro dang 'khrug pa yang sprad/ de las gyes pa gnyan
rtse rang na ma khrigs sde gsum du grags pa byung ngo / /drug pa shes rab yon tan gyi grom pa g.ya' lung du bzhugs/ de la sras gnyis byung ba'i chung ba khab so stag thog
tu byon/ de las gyes pa la stod byang gi 'khon tsho rnams yin/ che ba yon tan 'byung gnas kyis yab mes kyi chos brgyud bzung la/ de la sras gsum byung ba'i tshul khrims
rgyal pos grom par bzhugs nas chos kyis gdul bya

bskyangs shing / de la sras gsum byung ba'i bar pa brdal chang tshang du byon/ che ba gtsug tor shes rab dang / chung ba g.ya' lung du bzhugs/ gtsug tor shes rab la sras bdun
'khrungs/ de bdun nu bo dang bcas pa la 'khon tsho brgyad du grags shing / bdun po'i lnga pa 'khon dge skyabs kyis phyis shab tu byon/ de la sras gnyis byung ba'i chung
ba la shab stod kyi 'khon mi rnams gyes par grags/ che ba dge mthong la sras gcig byung ba la 'khon ston bal po zhes bya ba tsha mo rong gi brag la yang phur gyi sgrub
pa mdzad pas grub pa brnyes shing bstan ma bcu gnyis bran du 'khol/ de la sras shAkya blo gros/ 'dis bya ru lung pa dang / shab stod smad bzung zhing 'phrin las kyang che
bar byung bar grags la/ sku tshe smad la yab mes kyi yul g.ya' lung mkhar stabs bzung / sras gnyis byung ba'i che ba 'khon rog shes rab tshul khrims/ chung ba 'khon dkon
mchog rgyal po'o/ /gcen gyis lo ston rdo rje dbang phyug gi mkhan bu zhu ston brtson 'grus drung du gzhon nu nas gau mi'i dge bsnyen mdzad/ tshangs spyod shin tu btsun pas
sras med/ yab mes kyi chos la mkhas/ rdo rje phur pa'i grub pa thob/ mthu dang rdzu 'phrul bsam gyis mi khyab par grags so/ /de ltar shes rab tshul khrims yan rnams kyis
phar phyin sogs mtshan nyid kyi skor ci rigs pa dang / sngags la gsar ma sde drug snga 'gyur lnga/ phyi 'gyur bcu gsum/ phyi mo nyi shu rtsa gcig la sogs pa'i gsang sngags
snga 'gyur la shin tu mkhas shing / yang dag dang phur pa la thugs dam gyi mthil mdzad pas grub pa

brnyes/ chos skyong dkar mo nyi zla dang bdud mgon la mdzad pas nus pa thon pa sha stag go zhes pa de rnams kyis dri med 'khon gyi gdung rabs byon tshul bstan zin to/ /'dir
smras pa/ ma rig la 'khon 'khon ston mthu rtsal can/ /rim bzhin legs byon byon tshul 'di mthong na/ /gdung brgyud brgyud pa rin chen phreng ba 'di/ /ngo mtshar mtshar ba'i
yul du cis mi rtogs/ /bar skabs kyi tshigs su bcad pa'o// //spyi don gsum pa lha rigs 'khon sa skya pa'i gdung rabs bshad pa la yang tshigs bcad kyi sgo nas mdor bstan
pa dang / de'i don rgyas par bshad pa gnyis las/ dang po ni/ sa skya pa'i gdung rabs ya rabs kha rgyan las/ 'khon rog shes rab tshul khrims sku mched gnyis byon pa'i/ gcen
po yan chad gsang sngags snga 'gyur mdzad pa'i tshul bshad pa'i rjes de ma thag par/ gcung gis gsar 'gyur srol bskyangs sa skya btab/ /de dang zhang mo bsod nams skyid
kyi sras/ /sa skya'i bla chen kun dga' snying por grags/ /bla chen de yi btsun mo tsha rong ma/ /jo lcam phur mo'i sras ni kun dga' 'bar/ /btsun mo gnyis pa jo lcam 'od
sgron sras/ /slob dpon rtse mo rje btsun grags pa dang / /dpal chen 'od po zhes bya rnam gsum yin/ /dpal chen 'od po'i btsun mo gar phu ma/ /nyi khri lcam la sa skya paN
chen dang / /zangs tsha bsod nams rgyal mtshan rnam gnyis 'khrungs/ /zangs tsha'i btsun mo mdog stod tsha sna ma/ /ma gcig kun skyid sras po 'phags pa dang / /'gro mgon phyag
na rdo rje mched gnyis

byon/ /btsun mo gnyis pa sa skya'i chu mdo ma/ /jo 'bro'i sras po slob dpon rin rgyal te/ /gsum pa ma gcig rdo rje ldan gyi sras/ /slob dpon chen po ye shes 'byung gnas so/
/phyag na'i btsun mo ma gcig zhwa lu ma/ /mkha' 'gro 'bum sras dharma pA la yin/ /dharma pA la'i btsun mo stag 'bum sras/ /ratna bha dra gzhon nu'i dus su gshegs/ /ye 'byung
btsun mo ma gcig khab smad ma/ /chos srin skyid la bdag nyid chen po 'khrungs/ /zhes so/ /gnyis pa de'i don rgyas par bshad pa la/ 'khon rog shes rab tshul khrims kyi
gcung po dkon mchog rgyal po ni 'khon sa skya pa zhes grags pa'i thog ma rang yin te/ shing pho khyi la sku 'khrungs/ gzhon nu nas yab dang gcen la dbang bshad man ngag
mang du gsan/ yab mes kyi chos la mkhas par sbyangs/ gsang sngags gsar 'gyur la yang mos pa yod pa'i skabs su 'bro'i lung ston chen mo cig byung sar byon pas/ ltad mo sna
tshogs 'dug pa'i nang nas sngags pa mang pos dbang phyug ma nyi shu rtsa brgyad kyi mgo brnyan gyon/ phyag mtshan so sor khyer/ ma mo ral pa can gyis rnga stabs dang bcas
nas 'chams kyin 'dug pas/ ltad mo yang de kha che/ khrom thog kyang des chod song / de'i rgyu mtshan rnams gcen la zhus pas/ da gsang sngags 'chol par spyod pa zhes bya
ba'i dus byung bas/ da phyin chad rnying ma ba la grub thob mtshan nyid pa dkon pa yin pas/ rang la yod pa rnams rang nyid dbang che ba yin pas nga rang gi dpe cha rten
gsum rnams gter du sbed gsungs nas sbas pas/ yang phur gnyis chos

skyong gnyan nas sbed ma thub pas/ phyis kyi gdung brgyud rnams kyis kyang 'di gnyis la thugs dam mdzad/ chos skyong dkar mo nyi zla lcam sring la dus gtor ma chag pa 'di byung
ba yin no/ /de nas gcen gyi zhal nas/ nga ni rgas 'dug /khyod gzhon pa yin pas gsang sngags gsar 'gyur slob/ de yang da lta 'brog mi shAkya ye shes mkhas pas der rgyug
gsungs pa la der mthon/ 'khyin lo tsA ba la kye rdo rje'i dbang zhus/ rgyud gsan/ rgyud cung ma rdzogs pa la 'khyin lo grongs/ chos 'phro 'brog mi'i drung du zhus gsungs
pa ltar zhur byon pas/ khyod kyi pha shi nas mes po snyegs pa lags sam gsungs nas dgyes/ phyis yul zhing 'ga' btsongs nas rta bcu bdun dang / rtswa rin nor bu'i phreng
ba dang bcas pa phul/ gsung ngag rin po che zhus pas lam skor cha lag 'ga' re gnang / khyad par rgyud gsum gyi bshad pa rgyas par gnang nas/ bshad bka' 'dzin pa'i bu chen
lnga'i nang nas mchog tu gyur/ gzhan yang 'gos lo tsA ba la gsang 'dus kyi skor gsan/ o rgyan gyi paNDi ta shes rab gsang ba la thig le lnga'i skor/ rma lo tsA ba la bde
mchog dang grub snying gi skor la sogs pa gsan/ gzhan yang mal lo tsA ba/ ba ri lo tsA ba/ spu hrang lo tsA ba/ gnam kha'u pa sku mched/ 'khon sgyi chu ba/ skyu ra a seng
la sogs pa bla ma dam pa mang po la sems bskyed/ dbang bshad man ngag mtha' yas pa gsan nas sngags gsar rnying mtha' dag gi bdag por gyur/ de nas zhang yul 'jag gshong
du yab dang gcen gyi

phyi rten bzhengs/ de'i nang du seng ldeng gi phur pa byin rlabs can cig bzhugs su bcug bra bo lung par dgon chung cig btab nas lo 'ga' bzhugs pas de la sa skya gog por grags
so/ /de'i tshe dpon slob rnams kyis skyo sangs la byon te ri kha nas gzigs pas/ dpon po ri glang po che nyal ba 'dra ba'i mkhal khung g.yas pa'i thad nas dkar zhing snum
pa/ chu g.yas su 'bab pa la sogs pa bkra shis dang dge mtshan du ma dang ldan par gzigs nas/ 'dir dgon pa gcig btab na bstan pa dang sems can la phan pa rgya chen po 'byung
ba 'dug snyam du dgongs te/ de skor gyi sa cha spyi'i bdag po jo bo gdong nag pa bya ba yod pa de la zhus pas kyang gnang / sgos kyi bdag po zhang gzhung gu ra ba dang
/ bande grong bzhi/ lha mi grong bdun bya ba yod pa de rnams la/ nga 'dir dgon pa cig byed 'dod pas khyed rnams la 'gal ba mi 'ong na khyed rnams la rin cig kyang 'jal
bas sa cha 'di nga la byin na ji ltar legs gsungs pas/ rin ye mi 'tshal cis kyang mdzad par zhu zer nas phul ba la/ bla mas 'on kyang phyi rabs tshun chad la 'thad pa yong
gsungs nas rgod ma dkar mo gcig nor bu'i phreng ba/ mo gos gcig la sogs pa gnang nas/ mon grog man nas 'bal grog yan bla ma bdag par byas nas/ bla ma 'di dgung lo bzhi
bcu bzhes pa sangs rgyas kyi bstan pa lnga brgya pa phrag bcur gnas pa'i nang nas/ phrag bdun pa mngon pa'i dus kyi lnga brgya'i steng nas lo nyis brgya dang bdun lon pa
chu mo glang gi lo khrums kyi zla ba'i yar tshes la bod kyi rdo rje gdan dpal ldan sa

skya'i gtsug lag khang btab/ 'di man chad nas gdung brgyud rnams la lha rigs 'khon sa skya pa'i gdung brgyud du grags/ de'i sras jo bo lha gcig gi bande byang chub sems dpa'
'am/ sbyin pa dpal gyi bar srid spyan ras gzigs kha sar pA Ni'i tshul du yod pa la/ gnam kha'u pas dkon mchog rgyal po'i btsun mo snga ma rdo rje phyug mo la 'khon gyi
sras ma byung bar brten/ ma gcig zhang mo la rten 'brel 'grig par mkhyen nas/ 'khon dkon mchog rgyal po la de bzhin gyi thabs lam 'grig pa'i bka' stsal gnang ba thog tu khel
ba'i legs lam la brten gong gi spyan ras gzigs bar srid kyi tshul du yod pa/ ma gcig zhang mo'i lhums su zhugs pa las rje btsun sa skya pa chen po kun dga' snying po
zhes kha ba can gyi rdo rje 'dzin pa kun gyi gtsug rgyan dam par gyur pa de nyid byon pa yin te/ de yang gnam kha'u pa chen pos 'khon dkon mchog rgyal por gdung sras 'byung
ba'i rten 'brel sgrig bar mdzad pa'i tshul ni/ de'i dus su kha'u skyed lhas kyi dgon pa na rje btsun grub pa'i dbang phyug chos kyi rgyal mtshan de nyid kyi 'od gsal la
rtse gcig tu zhugs pa'i gzigs snang la dkar gong lung gi nam mkha'i thad 'ja' 'od gur khang 'khyil ba'i dbus na bar srid kyi tshul la/ rnam pa spyan ras gzigs kha sar pA
Ni zhal gcig phyag gnyis kyi g.yas mchog sbyin dang / g.yon utpal mtheb srin gyis 'dzin pa/ dar dang rin po ches brgyan pa/ zhabs gnyis mnyam pa'i stabs kyis bzhengs nas
bzhugs pa zhig mngon sum lta bur gzigs nas de la brtag

dpyad mdzad pa na/ spyan ras gzigs kyi rnam sprul zhig 'byon par dgongs nas/ de nas rje btsun kha'u pas rten 'brel 'grig pa'i slad du dkon mchog rgyal po sa skyar bzhugs pa
la yang yang du byon gsungs nas lan mang du byon pa'i phal cher nyin 'khor mdzad pa la/ skabs shig gi tshe nyi ma ma rgas tsam gyi bar gsung gleng mdzad de 'gor/ de nas
phud rin nas shig gnang nas/ do nub 'dis phud tshod gcig 'jal la dkar gong lung du nges par bzhugs shig gsungs pa'i tshe/ 'khon gyi thugs dgongs la de ring 'di 'dra'i phyi
ba la sdod kyang mi gsungs pa snyam nas thugs yi chad de ba cig la byon te/ phru ma'i gdong phyogs de nas skyed lhas phyogs la phyi mig zhig gzigs nas/ rgan po brdzangs
nas bla ma thugs rje chung / /zhes gsungs shing yi chad de ba zhig gi ngang nas byon pas/ ri gdong de la thugs rje gdong dang / 'phrang de la yi chad 'phrang zhes kyang
grags so/ /de nas 'on kyang bla ma ci gsungs bya snyam du dal bus byon pas nyi ma ma rgas par dkar gong lung du phebs pa dang / de dang dus mnyam du ma gcig dkar gong lung
ma'i chu zhig bcus nas g.yas skor du byon pa gnyis ma bsgrigs rang 'grig tu rten 'brel 'grigs nas/ 'khon gyis do nub nga la gnas tshang zhig thongs gsungs pas/ ma gcig
gis kyang shin tu gus pas nang du gdan drangs/ de nas bla mas chang zhig tshong gsungs pas/ phud ro mchog dang ldan zhing snod kyang gas chag med pa zhig drung du khyer byung
bas rten 'brel bzang snyam du bzhes te/ de nub bla ma'i bka' bzhin gnas

der bzhugs pas rten 'brel phun sum tshogs pa 'grigs shing / de rjes rim gyis zla grangs tshang ba na/ rje btsun kha'u pa nyid kyi bka' lung la/ da ni 'di phyogs su gdan drongs
shig bkur sti rim gro gang drag nga rang gis byed pa yin no gsungs nas yum gyi phru mar phebs shing / de nas re zhig song ba na yab dkon mchog rgyal po dgung lo nga dgur
phebs ba na/ anggir zhes pa chu pho spre'u'i lo ngo mtshar ba'i ltas du ma dang bcas brtse ba chen po kun dga' snying po nyid da lta phru ma'i bdud 'dul mchod rten dus
'khor nas bshad pa bzhin sngags 'chang chos kyi rgyal pos gsar bzhengs gnang ba bzhugs pa'i sa 'dir 'khrungs pa yin no/ /de la dgongs nas bar skabs su phyogs 'di na shag
sa nyor zhig las gzhan med pa la/ dus phyis phru ma'i dgon gnas ngo mtshar can 'di yang sngags 'chang bla ma de nyid kyis gsar du 'debs par mdzad pa yin la/ de nas jo sras
'khrungs ma thag gnam kha'u pas sku pang du bzhes shing bsngags pa ches cher mdzad de/ /'di ni nges par spyan ras gzigs sam/ byang chub sems dpa' sbyin pa dpal nyid yin
la/ rnal 'byor dbang phyug nyid du'ang mi 'gal ba yin no zhes gsungs shing / de nas sku skyed shin tu che bas kun gyis mthong na dga' zhing yid du 'ong ba zhig byung bas
mtshan yang kun dga' snying por gsol zhing / re zhig rdo rje phyug mo la gsang ba las/ skabs shig na khong gi shes nas de ma thag 'khon ston chen po la/ nyid kyi brgyud
'di chad du phongs pa yin pas/ zhang mo la sras yod pa de

bdag la gsang ba ma legs/ nga nyid la sras yod pas chog bdag la nor mi dgos/ sras kyi yum la nor dgos pa yin zhus nas/ sa skya'i mdun gyi mchod zhing ma gtogs gzhis tsho thams
cad zhang mo yum sras la gtad do/ /'di'i mchod zhing la bya phra ma yin zer ba dang / smad zhing yin pa'i tshul gdung rabs dag na mi 'dra bar snang ngo / /rje sa chen
gyi yum gyi yul gyi ming la yang mkhar sgo lung ma dag la dkar gong lung zhes pa dag pa yin te/ de'i rgyu mtshan lung pa 'di nyid na gser kha yod pas/ de'i kha bun la dkar
gong 'byung bas de'i lung par grags pa yin pas so zhes kyang yig tshang rnying pa 'ga' zhig las 'byung ba yin no/ /de ltar spyan ras gzigs kyi sprul pa rje sa skya pa
chen po sogs rigs gsum mgon po'i sprul pa'i gang zag sa phyogs 'dir rgyun mi chad pa 'byon pa dang / de dag gi bsti gnas gdan sa chen po bstan srung dang bcas pa 'byung tshul
jo bo rje dang / slob dpon padma sogs kyis lung bstan pa'i tshul ni/ de yang jo bo rje dpal ldan a ti sha bod du byon nas mnga' ris stod sogs su lo gsum bzhugs/ 'brom
ston pas spyan drangs te dbus su phebs pa'i mar lam 'brong ngu la'i rtser phebs pa dang / dpon po ri gzigs pas/ de'i ngos la 'brong chen po gnyis rtswa bza' zhing yod pa
gzigs/ 'khor rnams la 'di ltar 'dug gsungs/ de ci'i ltas lags zhus pas/ ma 'ongs pa'i dus su ma hA kA la gnyis der 'phrin las mdzad pa'i ltas su 'dug gsungs/ de sa skya
pa'i chos skyong gur zhal rnam gnyis la byed pa 'di lung

bstan/ de nas phyag 'tshal sgang du phebs pa dang chibs pa babs nas 'khor rnams la mchod pa shom gsungs nas sa dkar logs la phyag mchod rgyas par mdzad pa la/ 'khor rnams kyis
de ltar mdzad pa ci lags zhus pas/ khyed rnams kyis ma mthong ba yin nam/ sa dkar po pha gi logs la dhIHyig bdun dang / hrIHyig gcig hU~M yig gcig rnams 'dug pa la phyag
mchod byas pa yin gsungs/ de ci'i ltas lags zhus pas/ ma 'ongs pa'i dus su 'jam dbyangs kyi sprul pa bdun/ spyan ras gzigs kyi sprul pa gcig phyag na rdo rje'i sprul
pa gcig ste dgu thog mar 'byon zhing / gzhan yang rigs gsum mgon pa'i sprul pa rgyun mi chad pa gnas pha gir byon nas 'gro ba'i don mdzad pa'i rtags su 'dug gsungs pa dang
/ gzhan yang slob dpon padmas klong gsal mkha' 'gro snyan brgyud kyi lung bstan las/ kun dga' snying po sa skya lo tsA dang / /bsod nams rtse mo grags pa rgyal mtshan zhes/
/rigs gsum mgon po'i sprul pa gtsang du 'byung / /zhes dang / sa skyar lo tsA kun dga'i ming / /'phags pa'i ming can gnyis byung nas/ /bod 'bangs sems can bde la phan/
/sangs rgyas bstan pa lnga bcu 'dzin/ /'jam pa'i dbyangs kyi sprul pa yin/ /zhes gsungs/ de dag gi don slob dpon rin po ches sa chen la bstod par/ mgon khyod nges par
rdo rje 'chang dbang dang / /'jam pa'i dpal las gzhan du yod ma mchis/ /zhes dang / rje btsun chen pos/ 'jam pa'i dpal yang mi yi gzugs

'dzin cing / /zhes dang / rdo rje 'chang dang 'jam mgon dbyer med pa'i/ /bla ma mchog dang dam pa khyod nyid la/ /khyad par 'ga' yang bdag gis yod ma shes/ /zhes gsungs pa
ltar ro/ /de ltar rje sa chen gyi yab 'khon dkon mchog rgyal pos dpal ldan sa skya btab/ gdan sa yun ring du mdzad de bla ma 'brog mi nas brgyud pa'i rgyud kyi bshad pa shin
tu dar bar mdzad/ gdul bya mang po smin grol la bkod/ bstan pa'i bya ba rgya cher mdzad nas chu pho rta'i lo dgung lo drug cu re dgu bzhes pa'i tshe ngo mtshar ba'i ltas
du ma dang bcas nas sgo rum du bde bar gshegs so/ /gshegs khar zhal chems la/ sa skya 'di klu'i pho brang gi steng na brtsigs yod cing / dus phyis 'byor pa rgyas/ /spyod
pa rtsing pas klu'i gnod pa byung nyen yod pas/ grog po mdung tshugs kyi steng du nga'i pur 'di ma nyams pa ril por mchod rten gyi nang du bzhugs su chug gsungs pa'i
zhal ta byas pa bzhin/ da lta 'khon sku 'bum du grags pa 'di yin no/ /bla ma des gong du bstan pa ltar btsun mo gnyis khab tu bzhes pa las/ chen ma rdo rje phyug mo la sras
ma byung zhing / btsun mo chung ba yul kha'u'i mdo dkar gong lung ma/ pha ming zhang gzhung gu ra ba/ ma ming ma gcig zhang mo/ de la sras gcig 'khrungs pa sa skya pa
chen po kun dga' snying po ste de nyid 'khrungs pa'i tshul ni rgyas par gong du bshad pa ltar yin la/ skyes chen dam pa 'di nyid bltams pa nas brtsams te rim gyis longs spyod
dang dbang phyug phun sum tshogs par gyur nas mtho ris yon tan bdun la mnga' mdzad pa yin

no/ /de lta bu'i bla ma chen po de nyid la lung dang rtogs pa'i yon tan ji ltar mnga' ba gnyis kyi/ dang po la gnyis las/ thun mong gi yon tan ji ltar mnga' ba ni/ dang po
nyid nas klog yig rtsis la sogs pa la byang zhing lugs kyi bstan bcos rnams dang / skyes pa/ bud med/ dud 'gro/ nor bu brtag pa/ sgyu rtsal/ sman dpyad/ sgra/ snyan ngag
sdeb sbyor la sogs pa la mkhas par gyur pa'i tshul de dag gi sgo nas 'jig rten pa kun gyi yid tshim par mdzad pa yin no/ /gnyis pa thun mong ma yin pa'i yon tan la gnyis
kyi/ spyir gsan sbyong mdzad tshul ni/ thog ma kho nar yab las kye rdo rje'i dbang zhus te/ de'i thugs su chud pa'i chos rnams ci rigs par gsan no/ /de nas dgung lo bcu gcig
lon pa na yab bde bar gshegs te rtsis byas pas/ gshegs rdzong byed pa/ phyi rten gyi 'gram 'ding ba/ gdan sa ba tshud pa rnams nyin gcig la grub na shul du phun sum tshogs
pa yong zer bas/ yum na re/ /nyid kyi yab kyang lo tsA ba dang 'brel shin tu che zhing chos 'di brdzun chung zer nas mnyes te/ yab kyi slob dpon yang lo tsA ba yin
pas nyid kyang lo tsA ba cig la chos slob dgos shing / nyid chung bas 'o cag gi dgon pa mi zin/ gdan sa yang ba ri lo tsA ba la gtad pa drag zer nas/ ba ri ba g.yu mkhar
mo na yod pa spyan drangs te 'phrang brag dmar gnyis bsags nas chos 'khor byed pa/ phyi rten gyi 'gram 'ding ba/ ba ri ba gdan sa ston pa rnams nyin gcig la byas te/ zhing
mo che ma gtogs pa'i gzhis tsho bla ma ba ri

lo tsA ba la gtad do/ /bla ma'i zhal nas khyod pha jo sras kyi bu la slob gnyer byed dgos pa yin/ de la shes rab dgos pas de'i lha 'phags pa 'jam dpal yin zhing / a ra pa tsa
na 'di sgrubs gsungs nas bsgrubs pas/ res 'ga' dung gi mi chen po cig yong / res 'ga' seng ge chen po byung ba bla ma la zhus pas/ 'byung po dpe dkar kho bar chad bya
'dod pas/ bar der jo bo mi g.yo ba'i sgom bzlas gyis gsungs nas/ de'i rjes gnang dang chu'i srung ba sgrub thabs yan lag dang bcas pa rdzogs par gnang ste/ de ltar mdzad
pas bar chad zhi nas zla ba drug nas 'grub ste 'jam dpal gyis zhal gzigs shing / de'i sgrub khang 'jam dpal brag khung du grags pa bla brang shar gyi dkyil na yod do/ /de
ltar 'jam dbyangs kyis mngon sum du zhal bstan nas zhen pa bzhi bral gyi gdams pa stsal zhing / 'jam dbyangs kyi thugs ka nas ral gri mu 'brel ba bdun bla ma nyid kyi thugs
kar thim pa'i snang ba bstan pa ni/ gdung brgyud rnams kyang 'jam dbyangs kyi sprul pa sha stag dang / khyad par 'jam dbyangs gdung brgyud 'byon pa'i rten 'brel yin par
bshad cing / de ltar yi dam gyi lhas dngos su byin gyis brlabs pas shes bya phal mo che 'bad med du thugs su chud mod kyang / dam pa'i spyod pa dang mthun par bstan pa
dang / phyi rabs kyi gang zag rnams kyi bsam ngo dang bstun nas thos pa mdzad pa'i tshul ni/ de nas dgung lo bcu gnyis bzhes pa'i dus su da jo sras 'di slob gnyer cig la
gtong dgos pas gang du gtang ba drag gros byas pas/ chos kyi bshad

gzhi che bar 'dug pas mngon pa cig slob tu gtang ba drag zer te/ rong ngur smrig tu byon pas brang ti ba'i grwa pa rnams rdzogs nas brang khang med pas/ srang kha phug rdugs
cig tu char ba'i yol bas bcad nas bzhugs/ khang tshes na yar 'brog khob le pa'i grwa ba cig la 'brum bu sme ba nag po byung ba la/ nad g.yogs med pas ma bzod nas/ bla ma
'dis grwa pa de la g.yog mdzad pas phan te/ bla ma la 'gos nas 'brum bu'i nad kyis bsnyungs te/ de dus sa skya na a pho phag ston bya ba mig mthong mkhan cig yod pa des
snga dro nyi ma la 'thon nas bsdad tsa na/ shar phyogs bra chung gong kha na yar rta bra bo la zhon/ zhwa thang thebs can phod kha chen po gyon pa cig lcag g.yab kyin sa
skya'i thad kar rta kha bsgyur nas/ kun dga' snying po na yin yod khyed sa skya pa tshos ci mno ba yin zer ba cig byung / 'di bdud rgyal thod phreng can yin par grags/ de'i
lo rgyus bsnyad pas/ mi rnams kyis a pho zer ba bzhin yong ba cig yod phal cher bden las che zer te/ de'i dgongs mo bang chen pa slebs pa dang / ma gcig gis kun dga'
snying po ma shi na rung / shi na nga la'ang sa sbyar 'khor rgyu med bsam nas tshong 'phrul byas te gser la sogs pa mang po khyer nas byon pas/ yum sras mjal dus bla ma 'di
sku na gzhon pa dang / thag ring du bsnyung ba'i stabs nas yum gyi drung du bshum pas/ yum na re/ pha jo sras kyi bu bya ba la snying rus dgos pa yin/ snying rus kyis
tshugs dang / khyod dge 'dun rgya mtsho lta bu 'di'i gseb tu shi na rang legs

pa yin te zer nas she bcad skad/ de dus yum dang mjal khar bla chen gyi sku'i rjes brag la gsal por byung ba da lta yang yod ces grags so/ /de nas sku bsnyung ba las gdangs
nas ngur smrig pa brang ti dar ma snying po la mngon pa tshar gcig gsan nas ma lus pa thugs su chud pas kun gyis ngo mtshar du 'dzin par byung / de nas dge bshes brang ti
sku gshegs te zur chos pa byang chad pa khyung la sa sde lnga dang / sdom rnam gnyis dang bcas pa gsan cing / de'i rjes su nyang stod du khyung rin chen grags la rnam nges
dang rigs thig la sogs pa gsan/ de'i dus kyi zur chos pa me dig pa yin no/ /de tsa na sa skya pa'i gzhis pas 'phrin bskur te/ tshad ma phyis gsan pas chog bla ma ba ri
ba bgres pas phyis gsan long mi yong bas yar 'byon par zhu zhes zhus pas bla mas kyang yar byon nas/ bla ma ba ri ba la pha rol tu phyin pa'i gzhung lugs dang / 'phags
pa dkon mchog brtsegs pa dang / sangs rgyas phal po che las gzhung rab tu dbye ba dang / de'i man ngag dag kyang gsan/ bya ba'i rgyud las rgyud sde dum bu nyis brgya tsam
yan lag dang bcas pa man ngag phra mos brgyan pa gsan cing / spyod rgyud la gshin rje gshed/ khro bo rnam par rgyal ba yan lag dang bcas pa gsan/ rnal 'byor chen po'i rgyud
la dpal gsang ba 'dus pa rtsa ba dang bshad pa'i rgyud lnga/ slob dpon 'phags pa yab sras kyi dgongs pa 'grel pa yan lag phra mo dang bcas pa/ sangs rgyas ye shes zhabs
kyi dgongs pa 'grel pa yan lag phra mo dang bcas pa rnams dang / gshin rje

gshed dgra nag po'i rgyud gsum/ dpal 'dzin gyi 'grel pa yan lag dang bcas pa rnams dang / dpal rdo rje gdan bzhi'i 'grel pa yan lag dang bcas pa dang / sangs rgyas mnyam sbyor
gyi 'grel pa yan lag dang bcas pa rnams dang / sgrub thabs brgya rtsa dang / man ngag phra mo brjod kyis mi long ba gsan zhing khong du chud par mdzad do/ /de ltar bla
ma ba ri bas gdan sa lo brgyad bzung zhing / de'i bar la rgya gar gyi gnas byin rlabs can du ma'i sa dang / byang chub kyi shing dang / de bzhin gshegs pa dang / paN grub
du ma'i ring bsrel dang gdung / khyad par du sangs rgyas 'od srung gi snam sbyar bzhugs pa'i rnam rgyal mchod rten/ bstan pa'i gzhi rten du 'gyur pa'i rten 'brel du ma
dang bcas pa bzhengs te/ rnam rgyal gyi gzungs 'bum ther gsum dang khri tsho bdun bzhugs shing / rab gnas kyi don du'ang rnam rgyal gyi cho ga stong phrag gnyis mdzad pa'i
tshes brgyad kyi nyin me tog gtor ba na/ mchod rten gyi bum pa las 'phros pa'i 'od ser po/ la la la gser btso ma'i 'od 'khyud pas mig gis mthong tshad kyi sa gzhi dang
nam mkha' khengs shing dril bu'i sgra lta bu 'khrol ba dang / legs so bya ba'i sgra mi che ba lan bzhi kun gyis mthong thos su gyur pas thams cad ya mtshan du gyur/ de nas
bzung ste phyogs dus kun du bkra shis pa'i ltas bsam gyis mi khyab pa byung ba yin no zhes slob dpon bsod nams rtse mo'i gsung rab ba ri ba'i rnam thar las bshad do/ /gzhan
yang mgon po'i bka' babs bzhi'i nang tshan gyi sku'i

bka' babs rdo mgon yid bzhin gyi nor bu yang bla ma 'di nyid kyis rje sa chen la gnang ba yin no/ /de nas bla ma sa chen la gdan sa gtad de yun mi ring ba na ba ri lo tsA ba
bar phug tu sku gshegs so/ /de nas bla mas grom pa g.yu rtse 'byid phur/ me lhang tsher la rnam nges/ rigs thig brgya 'grel bam po bco lnga pa dang / dbu ma rang rgyud
shar gsum du grags pa gsan zhing khongs su chud par mdzad do/ /de nas bla ma gnam kha'u pa'i drung du byon nas/ bya ba'i rgyud la rig pa mchog gi rgyud legs par grub pa/
dpung pa bzang po/ phyag rdor dbang bskur ba'i rgyud/ gsang ba spyi rgyud/ bsam gtan phyi ma/ dam tshig gsum bkod pa la sogs pa'i rgyud/ de'i 'grel pa yan lag dang bcas pa/
spyod rgyud la rnam snang mngon byang rgyud 'grel pa phran dang bcas pa/ rnal 'byor gyi rgyud de nyid 'dus pa/ de'i 'grel pa de nyid snang ba/ ko sa la'i rgyan/ dpal mchog
dang po'i rgyud/ de'i 'grel pa stong phrag nyi shu rtsa lnga pa/ rdo rje rtse mo/ khams gsum rnam rgyal/ mgon po kun snang / ngan song sbyong rgyud/ thams cad gsang
ba rgyud 'grel dang bcas pa/ yang de nyid 'dus pa'i don 'grel a wa ta ra/ bsnyen sgrub kyi gzhung rdo rje 'byung ba/ khams gsum rnam rgyal/ gtsug dgu la sogs pa gzhung phra
mo du ma dang bcas pa dang / rnal 'byor chen po'i rgyud la slob dpon 'phags pa yab sras kyi dgongs 'grel sgron gsal/ rim lnga mdo bsre dang / ArYa de wa'i spyod bsdus/
bdag byin gyis brlab pa'i rim pa/ sems kyi sgrib sbyong / klu'i bshes gnyen

gyi sgrub thabs kyi rnam gzhag dkyil chog nyi shu pa/ zla grags kyi rdo rje sems dpa'i sgrub thabs/ sangs rgyas ye shes zhabs kyis mdzad pa'i sgrub thabs kun bzang 'grel pa
gsum dang bcas pa/ don 'grel dza yanta dang / tha ka na dang / snyim pa'i me tog che chung gnyis/ dkyil chog bzhi brgya lnga bcu pa rtsa 'grel/ mi bskyod rdo rje bya ba'i
sgrub thabs bstan pa'i nor rjas/ de'i 'grel pa bsod snyoms pas mdzad pa che ba/ de'i don bsdus ka hi ka zhes bya ba dang / sgeg pa'i rdo rjes mdzad pa'i 'jam dpal gyi 'grel
pa bar par grags pa dang / de'i rgyud zla gsang dpal gyis mdzad pa'i 'grel pa/ rnam rtog bde ba zhes bya ba'i 'grel pa/ 'grel pa gong ma de dag gi yan lag gi phra mo
rnams kyang gsan no/ /mtshan nyid kyi phyogs la mngon rtogs rgyan ma gtogs pa'i byams pa'i chos bzhi/ bslab btus/ spyod 'jug mdo kun las btus dang / spyod phyogs phra mo
mang du gsan te thugs su chud par mdzad do/ /de nas bgres po rnams bgros te/ da pha chos shig rtsad gcod par 'thad par 'dug pa las/ pu hrang pa gsal snying mkhas te ni gshegs/
de'i slob ma 'khon sgyi chu ba dgra lha 'bar mkhas kyang zer/ gdung rus kyang gcig pas khong can byon pa drag zer nas byon pas/ dbang bskur zhus pas sta gon gyis nub
mo mnal lam du srid pa'i rgya mtsho yin zer ba'i chu bo chen po dmar mer ba cig la zam pa gsum 'dug pa'i chu 'gram na bsgral rgyu'i mi mang po 'dug pas/ nga sgrol bar
zhu nga sgrol bar zhu zer nas de la bsgral

bas/ zam pa phyi ma la mi gsum/ bar pa la bdun/ nye shos la mang po cig bsgral ba rmis/ cung zad bsnyel te nyi ma gcig la bsnyel gso ba snyam byed tsa na mnal sad nas/ nang
par sgyi chu bas bla ma 'di la rmi lam dris pa na 'di ltar byung zhus pas/ bla ma sgyi chu ba'i zhal nas/ khyod kyi 'khos kyis mi gsum las ga la sgrol nus zhes zhal kyal
yang gsungs zhes grags so/ /de nas sngar yab la gsan pa'i kye rdo rje'i rgyud rgyas pa gsum/ 'grel pa ku mu ti yan lag phra mo man ngag dang bcas pa/ bram ze nag po'i srol
gyi dges rdor/ rnal 'byor sbyor phreng zhes bya ba'i 'grel pa yan lag du ma dang bcas pa/ snying po'i skor gyi grub pa sde bco brgyad/ grub pa'i khongs su gtogs pa dang
snying po'i skor phra mo nyi shu rtsa lnga yan lag dang bcas pa shin tu zab pa'i man ngag gis brgyan pa dang / bla ma 'brog mi'i bshad srol gyi mahA mA yA 'grel pa gnyis
yan lag dang bcas pa dang / zla gsang thig le dang sangs rgyas thod pa 'grel pa yan lag dang bcas pa dang / mar pa lo tsA ba'i bshad srol gyi gur brtag gdan bzhi/ mahA
mA ya rgyud rkyang pa dang bzhi'i bshad pa man ngag dang bcas pa/ bla ma mnga' ris pa'i bshad srol/ rang rgyud shar gsum/ bslab btus/ spyod 'jug dang bcas pa rnams gsan zhing
khong du chud par mdzad do/ /de'i dus su khong la grwa pa brgyad cu tsam yod pa'i nang nas/ sa chen 'di nyid kyis lung dang rig pa phyin ci ma log par mkhyen pa dang
/ 'jam dpal gyis rjes su bzung ba'i stobs kyis chos gsan pa kun tshar re la mkhyen te/ bla ma

sgyi chu ba yang rje 'di la thugs gtsigs che skad do/ /de tsa na mdog stod du chos 'khor cig la bla ma se byon zer ba thos pas/ bla chen de ltad mo la sogs pa la mi dges kyang
bla ma se bzang po yin pa dang / chos dbar yin pas sgyi chu ba'i slob ma ban chung 'ga' dang 'grogs te der byon pas/ bla ma se gral mgo na bzhugs 'ad 'ud mang po gsung
gin 'dug pa dang mjal ba na/ bla ma se mkhar chung pa'i rje'i grogs po tsho la re re nas jo sras nyid yul gang yin/ yon tan ci shes/ bshad pa mno 'am/ bsgrub pa bya mno
gsungs shing / de nas bla chen la jo sras khyed gang nas yin gsungs pas/ bla ma 'di'i bdag grom phug pha gi ba cig lags zhus pas/ /de'i yab gang na yod gsungs pa la/ sa
skya na bdog byas pas/ se ston gyi zhal nas 'o na de na nga'i bla ma cig yod pa yin te sku ni gshegs yod par 'dug nga la khral 'dod pa cig kyang ma byung / da ni ba ri ba
yam bya ba cig gis bzung 'dug zer ba thos pas 'gro snying yang ma 'dod/ da de'i shul na ji ltar yod gsungs pas/ rje 'dis de'i bu'i dod cig ka bdag cag lags byas pas/ bla
ma na re/ jo sras kyi brdzun ma zer/ nga'i bla ma la sras mi mnga' ba yin gsungs pa dang / rdo rje phyug mo la med pas bla chen gyis lan 'debs ma nus pa la/ grogs kun gyis
rgyu mtshan bshad de/ rdo rje phyug mo la med kyang logs su zhang mo bya ba la 'di ltar byon pa lags byas pas/ bla ma'i zhal nas mi gson shi mi 'phrad zer te 'phrad pa'i
dus byung gsungs nas/ bla chen

pang du bzhes spyan chab phyung nas rgad po gog po 'di'i nang na chos yod pas khyod la ster ba yin pas myur du shog ga le yong snyam na sang phod nga ni 'chi ba yin gsungs
nas bla chen gyis der zhag gcig bzhugs/ de'i bar la bla ma ses lam 'bras bu dang bcas pa 'di la dkyus su bshad pa 'di tsam zhig yod/ de la 'phros dang gegs sel la sogs pa
'di ltar yod kyi rkang grangs lam me ba cig gsungs/ de nas yar byon nas mkhar chung du bzhud dgongs te khres po tshun chod grab yod tsa na/ khong gi grwa rogs ston pa rdo
rje 'od dang / zhang btsun ra tsa bya ba gnyis na re/ bla ma 'dis grwa pa 'di tsam gyi nang nas khyod kho na la thugs la 'dogs par 'dug spyir yang gsang sngags pa bya ba
gang yang bla ma la zhu dgos pa yin pas/ bla ma la zhus la song zer bas bden snyam nas sgyi chu ba la zhus pas/ bla ma'i zhal nas khyod ci la 'gro gsungs/ gdams ngag cig
zhu ba lags byas pa la/ khyod tshod ma chung / de ni se lce la re bya ba yin gdams ngag ci yang med/ nga'i bla ma mnga' ris pa'i chos kyi gral grul 'dra bsgrugs nas 'chad
pa yin gsungs nas 'gror ma gnang / der bla mas ma gnang bar 'gro ba'i cha ma yin te/ 'on kyang sang phod 'gro snyam tsa na se gsungs pa bden te sku 'das pa dang / thugs
'gyod de bya thabs ni med/ de nas dus ring zhig na bla ma sgyi chu ba sa skyar gdan drangs nas chos 'khor bya dgongs te/ nas khal sum brgya tsam dang / gzhan yang cha rkyen
mang du bsgrubs/ slob ma 'ga' yang bsdus nas yod tsa na/ bla ma sgyi chu ba bsnyungs pas bla

chen la shog gsungs pa byung nas byon pas sgyi chu ba gshegs nas ma mjal ba dang / bla mas khyod rab tu byung la 'khon tsho'i sde 'di skyong gsungs pa'i gsung bzhag pa'i zhal
chems de bzhin du sgyi chu ba'i gdan sa bla chen la gtad/ de'i rjes kyi bya ba rnams tshar nas sa skyar byon te/ bla ma'i gsung bsgrub pa'i ched du rab tu byung dgongs
nas na bza' ser chas bsgrubs pas/ bla ma gnam kha'u pas gsan te shog gsungs byon pas/ khyod ser chas bsgrubs nas ci byed gsungs/ rab tu byung ba lags byas pas ma byed gsungs/
bla ma sgyi chu ba'i gsung yin zhus pas/ bla ma mnyam po la khong gshin po'i kha chems pas/ nga gson po'i ngag la nyon/ rab tu ma byung ba bstan pa dang sems can la
phan che ba cig yong gsungs nas ma gnang / rab tu byung ba ma gnang yang 'khon tsho'i dpon ni mdzad de/ /de nas bla chen 'di'i bla ma sgyi chu ba de bla ma mal gyi slob
ma yin pas sgyi chu ba'i bde mchog gi phyag dpe rnams bsnams nas gung thang na la rtse gnas gsar du byon te/ bla ma mal la bde mchog rtsa ba dang bshad pa'i rgyud/ rdo rje
mkha' 'gro/ /a bhi dha na/ he ru ka mngon 'byung / kun spyod/ sambu Ta/ rnal 'byor ma bzhi kha sbyor/ mkha' 'gro ma mngon 'byung / rdo rje mkha' 'gro dang kun spyod gnyis
kyi 'grel pa lo hi pa'i yan lag phra mo dang bcas pa/ dril bu yan lag dang bcas pa/ nag po chos drug nA ro mkha' spyod/ rtsa dbu ma'i man ngag phra mo dang bcas pa dang
/ gshin rje gshed nag po rgyud gsum 'grel pa dang bcas pa

dang / rgyud kyi bshad pa lugs gnyis man ngag phra mo dang bcas pa dang / nA ro ta pa'i gur dang / byang chub sems dpa'i 'grel pa gsum yan lag dang bcas pa rnams dang / jo
bo rin chen bzang po nas brgyud pa'i bde mchog rtsa rgyud/ slob dpon ko ka na rgyal ba bzang po'i skor/ 'grel pa gsum/ dkyil chog sgrub thabs bstod pa dang bcas pa dang /
jo bo rje las brgyud pa'i bde mchog rtsa rgyud/ 'grel pa/ sgrub thabs kyi gleng gzhi dang bcas pa dang / a bhi dha na la sogs pa'i yan lag rnams dang / mi g.yo ba dang /
phyag na rdo rje la sogs pa dang / sgrol ma'i sgrub thabs yan lag du ma dang bcas pa dang / yang bde mchog sdom 'byung / kha che rin chen rdo rjes mdzad pa'i sgrub thabs
yan lag du ma dang bcas pa dang / dbu ma rigs tshogs dang / mdo kun las btus dang / bstod pa'i tshogs rnams kyi rtsa ba dang 'grel pa phra mo rnams kyang gsan nas khongs
su chud par mdzad do/ /de'i tshe bla mas chos rnams tshar re la mkhyen pa dang / mal gyis thugs su ma tshud pa'i tshul mdzad de/ la las ni mi tshe phyid pa'i chos la la
las tshar res shes su re ba gsungs nas bkyon skad/ lan cig bla chen 'di med par mal lo dpon slob tshos rtog bdun gyi sngags shig thu yin 'dug pa dang / slob ma tshos ma shes
ba la/ bla chen gyis der byon nas de la tshegs med 'di ltar byas na mchi byas pas bla ma kyag gis bzhengs nas/ shes na dga' ba tshos mi shes/ ma shes na dga' ba tshos
shes 'dug gsungs nas gshegs song ba dang / der bla ma 'di

thugs cung zad steng gin logs shig na bsam mno byed cing bzhugs tsa na/ yang khong tsho 'tshogs nas sngags thu yin yod pa dang / lhag pas shog bu khyer ba bla chen gyi gam
du byung nas/ de khyer te 'di na gda' zhus pas/ de rten 'brel bzang chos kyis phan thogs pa yong ba yin gsungs nas bla ma mal mnyes/ de nas sa chen mar 'byon khar bla ma
na re/ nga'i chos 'di nges par sangs rgya ba'i chos yin pas/ mi nyid kyis rigs kyi dbang bskur re byed zer nas ra tshang cig tu phub go gcig gi steng du padma 'dab brgyad
cig byas/ blu gu cig gi ske la bal cig dkris byed pa'i nyen yod do/ /de 'dra ma byed gsungs pas/ bla ma'i chos la de 'dra ga nas byed byas te mar byon/ g.yas ru na mar dbang
bskur sems bskyed 'dra mdzad pas/ gser srang bcu bdun 'bul ba la byung ste/ de rnams sngags pa cig la bskur nas bla ma la 'bul du btang bas/ bla ma ston mo byed pa cig
gi gral mgo na bzhugs pa la/ sa skya nas 'ong ba cig gis mjal bar zhu yin gda'o byas te zhus pas/ za 'dod 'dra yin nam byin gsungs nas ma mjal/ yar lon mar lon mang ba
cig byas nas/ sa skya nas 'ong ba'i 'bul ba cig bdog pas mjal byas pas/ 'phral thugs col chung 'dra ba cig yod pas khong rang byon nas/ 'bul ba ci yod gsungs gser cig bdog
zhus pas zho du yod gsungs/ srang bcu bdun tsam bdog byas pas mnyes nas khong rang gi khug ma nas kyang srang gang bton nas 'di yang de'i steng du bsnon la srang bco brgyad
yod

gyis la tshogs su phul gsungs/ de ltar byas pas khong dam tshig pa bsam gyis mi khyab par 'dug pa la/ ngas de ltar cung ma go da nga'i gam du kho da lo lan cig cis kyang shog
chos kyi lhag ma da rung yod pas khyod la ster ba yin gyis shig gsungs/ der bande des mar 'ongs nas bla ma la 'phrin byas/ bla chen gyis kyang yar byon te sbyong rgyud
dang / rab gnas kyi rgyud yan lag bdun pa dang bcas pa dang / rdo rje sems dpa'i sgrub thabs che chung / yan lag brgyad pa la sogs pa sman dpyad kyi gzhung dang / khyad
par du mgon po'i sgrub thabs rjes gnang dang bcas pa gnang nas/ de'i rten du dar nag dang lcags kyi rdo rje rtse dgu pa cig dang bcas te/ mahA kA la'i sku'i bka' babs bzhi'i
nang nas mchog tu gyur pa mgon po'i 'chams sku bse 'bag nag po 'phur shes la mi la mis zer ba ltar da nga rgas pas khyod mi dgos/ khyod rang 'khon sa skya pa'i rjes la
song la sa skya pa brgyud pa dang bcas pa'i bka' bzhin sgrubs shig zer nas brdzangs/ de rnams bsnams nas mar byon/ lho stod du pu hrang lo chung la bal po bha danta'i lugs
kyi bde mchog skor dang / ha du'i dpal gsang ba 'dus pa'i arghaM la sogs pa'i chos skor gsum dang / dus kyi 'khor lo yan lag dang bcas pa dang / bya rgyud kyi phyogs
'ga' gsan nas thugs su chud par mdzad cing / bram ze mchog sred kyi pur sol la rang 'byon du 'khrungs pa'i shing mgon yid bzhin gyi nor bu 'di yang lo tsA ba 'dis bla ma
chen po la gnang ba yin no/ /gzhan yang mdo khams nas 'bri khung pa'i skyu ra

a skyabs bya ba de sa skyar gdan drangs nas/ gsang 'dus 'phags pa yab sras kyi dgongs pa lha rdo rje snying po zhes bya ba'i lugs dang / sangs rgyas ye shes zhabs kyi brgyud
pa sman pa'i zhabs zhes bya ba'i skor la/ 'phags pa 'jam dpal gyi zhal lung dang / ye shes zhabs kyis mdzad pa'i lung dang mthun pa'i chos bcu bdun dang / rgyud kyi 'grel
pa rin po che'i ljon shing dang / zhal lung dang / mar me mdzad bzang pos mdzad pa'i dkyil chog rnams la/ sman pa'i zhabs kyis mdzad pa'i 'grel pa re re dang / slob dpon
de nyid kyi dgongs pa dngos grub 'byung ba'i gter zhes bya ba rnams gsan nas thugs su chud par mdzad do/ /rdo rje gdan pa la bha wa pa'i 'grel pa yan lag dang bcas pa
dang / mahA mA yA'i 'grel pa lugs gnyis yan lag dang bcas pa dang / rdo rje bdud rtsi'i rgyud dang 'grel pa yan lag dang bcas pa dang / sems 'dzin brgyad bcu pa zhes bya
ba rnams gsan no/ /bal po paNDi ta padma shrI la/ mtshan brjod/ dus 'khor dang / man ngag du ma gsan no/ /bal po dznyA na badzra la rdo rje rnal 'byor ma'i chos du ma gsan
no/ /rgya gar gyi rnal 'byor pa bha dra rA hu la la man ngag du ma nos so/ /dge bshes rngog ces bya ba la sher phyin jo bo'i lugs/ nyi khri snang ba rtsa 'grel/ brgyad
stong rtsa 'grel/ mngon rtogs rgyan rtsa 'grel/ sdud pa rtsa 'grel/ brgyad stong don bsdus rtsa 'grel/ shAnti pa'i gzhung lugs tshan cig rnams gsan nas thugs su chud par
mdzad do/ /gnyis pa khyad par gsung

ngag nod pa'i tshul ni/ de nas gsung ngag mnyan par bzhed de/ se'i slob ma su drag dris pas/ 'ga' zhig zha ma drag zer/ rgyus ma rnams na re/ de la gdams ngag rdzogs pa med
pas zhang ston mched gnyis drag de'ang gcung po ni grongs/ gcen po bzhugs pas de mkhas zer/ der bzhud par dgongs nas bla ma gnam la 'gro bar zhus pas/ sgom chen 'di brdzun
che ba yin/ gdams pa ci yang med de mchi/ dad pa yod na gsang 'dus kyi sgrub thabs bstan pa'i nor rdzas bsgom gsungs nas ma gnang ba la/ bdag la yid ches gcig bdog zhus
pas/ 'o na rgyug gsungs nas byon/ sag thang du phebs pa dang / thags mkhan tsho gcig 'dug pa la zhang dgon pa ba la mjal gyis dang byas pas/ pha ki ka yin zer nas bltas
pas/ mi mang po cig gi gseb na sham thabs shig gsol/ sha 'gag med par ra thul cig phyir klog tu gyon nas yo ga byed cing gtam chal chol mang po gsung gin 'dug pa dang /
der drung du phyin nas phyag byas pas khyed ni ga shed kyi mi chen cig 'dra na/ de nas kyang gsar ma pa cig 'dra na nor ba ma yin nam gsungs pa la/ ma nor lags gsung ngag
rin po che zhu ba lags byas te khrab cig phyag rten du phul bas/ bla ma zhang gi zhal nas/ da ci ru nor byas te ngas de 'dra mi shes/ de'i ming yang da res las ma thos/
ngas rdzogs chen tsa mun ti dang bram ze'i skor 'dra bshad pa yin/ de kun nyan pa la khyed gsar ma ba bya ba rtog pa che bas rtog pa mi byed dam gsungs/ bskyar nas zhus pas
kyang de 'dra'i gdams ngag

med gsungs pa dang / bla chen gyi dgongs pa la 'o na spyod lam gyi lugs 'di dang byas pas gdams ngag med pa 'dra/ nga rang nor ba yin nam snyam nas log pa dang / jo sras 'od
mchog gi pha des bla ma zhang la 'o skol rang mkhar chung na yod tsa na/ sgyi chu ba'i grwa ba cig la nga'i bla ma'i sras po yin nas pang du len pa de 'dra na ldog pas
cang mchi'am zhus pas/ 'o na dam tshig nyes par 'gro nyen yod pas bos gsungs nas ldog ste lo rgyus zhib tu mdzad pas/ sa skya pa'i sras yin par thugs yid ches nas/ ngas da
ci ngo ma shes par brdzun byas/ man ngag yod de sngar ma bshad pas bsam mno 'dra bya dgos/ spyir yang da lta dor ka mdo bya ba 'di na se ston rdor 'byung gis paN chen dang
paN chung dang / lo paN dpon slob mang po la chos 'khor byed pa'i rtsar/ rnal 'byor pa rgan po cig gis bshad nyan byas kyang mi mdzes pas/ dpyid so byon chos tsho tshar
ba bgyid gsungs/ phyis sa chen gyi zhal nas/ 'od mchog gi pha 'di nged la drin che/ rta brgya phul ba bas dga' gsungs/ de nas dpyid ka byon te slebs pa'i nub mo chos kyi
gleng gleng mang du mdzad pas/ rje bla ma nyid rgyud gsum thugs la shin tu byang bar bzhugs pas lan btab pas/ bla ma zhang gis 'or che shin tu go chod nas 'dug gsungs
nas mnyes skad/ yang rje'i zhal nas/ rgyud las rtsa sum cu rtsa gnyis gsungs pa 'di kun sgrub pa po'i lam du khyer na ci tshugs byed gsungs nas/ gdams ngag gi gnad 'drir
byung ba la lan ma thebs nas/ gdams ngag

zab mo yod par 'dug dgongs nas shin tu thugs ches gsungs/ de nas dbang dang gdams ngag zhus te sngon 'gro'i khrid tshar nas/ nang par nas gsung ngag gsungs pa'i nub mo rje'i
ljags skrangs te bsnyungs nas chos gsungs pa ma byung bas/ rje'i zhal nas 'o skol gnyis kyi bar na dam tshig gi nyes pa cig yod par 'dug pas maNDal phul/ yi ge brgya pa
grongs shig gsungs pa dang / bla chen gyi thugs dgongs la gzhan yong ba med/ kha sing gdams ngag med pa yin nam snyam pa cig byung ba des yin nam snyam ste/ de la dmigs
nas maNDal phul/ yi ge brgya pa mang du bgrangs pas phan gsungs/ man ngag kyang khong gis gnang ba la/ jo mos khong la gdams ngag myur du byin mdzod byas pas khong thugs
zab pas/ ci zer gdams ngag zab mo la khyi dang glo ba 'phrad pa bzhin ci thod thod du gtong ngam gsungs nas rim gyis gnang / der dbyar dgun bzhi lhag tsam bzhugs te gdams
ngag zhus pas/ bla ma dkon mchog rgyal po bla ma se'i slob dpon yin pas brgyud pa'i dam tshig dgongs nas gsung ngag rin po che ma lus par gnang / mdor na lam skor dgu/ phra
mo nyi shu rtsa lnga/ de re re la yang yan lag du ma dang bcas pa dang / gsung ngag gi rgyab rten kye rdo rje rgyud rkyang gi bshad pa shin tu zab pa'i lugs dang / gsang
'dus rtsa rgyud/ mnyam sbyor rtsa rgyud/ kye rdo rje'i rtsa rgyud/ bde mchog rtsa rgyud/ gdan bzhi rtsa rgyud/ mahA mA yA dang / mtshan brjod shin tu zab pa'i bshad srol
rnams kyang gsan nas thugs su chud par mdzad do/ /

gdams ngag rdzogs te sgrub pa lung sbyin pa'i dus su/ lo bco brgyad kyi bar du chos 'di gzhan la lung sbyin pa dang ston pa lta zhog 'di 'dra yod pa dang shes pa'i ming tsam
yang ma 'don/ yi ger yang ma 'bri/ de nas gzhan la 'chad dam/ yi ger 'bri'am gang byed kyang khyed rang chos kyi bdag po yin gsungs nas bka' rgyas btab/ spyir khyed kyis
sgrub pa gtso bor byas na tshe 'di nyid la phyag rgya chen po mchog gi dngos grub thob/ nyan bshad byas na gdul bya dpag tu med pa'i don du 'gyur zhing / khyad par du lus
ma spangs par phyag rgya chen po mchog grub pa gsum/ bzod pa thob pa bdun/ rtogs pa dang ldan pa brgyad cu tsam 'byung zhes lung bstan no/ /der bla mas lo bco brgyad du
bsnyel gyis dogs pas zla ba re la gsung ngag ma lus pa bshad pa'i bsam mno tshar re/ nyin zhag re la rdo rje'i tshig rkang drug gam bdun 'don pa'i dam bca' mdzad nas byon/
de ltar bla chen gyi sku tshe'i stod yan chad du bka' rgya ma tshang ba'i stobs kyis yi ge med pas gsung ngag rin po che 'di snyan brgyud 'ba' zhig tu bzhugs pa yin no/
/de nas bka' rgya lo bco brgyad thim pa dang / bla ma a seng gis lam 'bras khungs chod nas/ nyid la gsung ngag rin po che mnga' ba gda' ba la sngar yod kyang mi gsung
pa 'dug da res tshar gcig gsungs pa dang yi ge zhib pa cig kyang mdzad pa zhu zhus pas/ der bka' rgya thim pa dang khong gis zhus pa 'dzom pas/ bla mas rten 'brel bsgrigs
pa yin dgongs nas bla ma a seng la tshar gcig

gsungs/ lam 'bras don bsdus ma de mdzad nas gnang / de nas rim gyis zhu ba po so so'i ngor/ sga theng ma/ zhu byas ma/ klog skya ma la sogs pa 'grel ba bcu gcig tsam mdzad
pa las/ dge bshes snyags kyi ngor mdzad pa 'di tshig nyung don rgyas sdeb legs par dgongs nas ding sang gi bar du 'di phyag dpe mdzad do/ /de dag gi bar skabs kyi gsal byed
yi ge la/ kun gzhi rgyu rgyud/ gdan sogs lus dkyil/ 'chi ltas brtag pa 'chi bslu dang bcas pa/ 'da' kha ma'i gdams ngag thig le'i rnal 'byor/ phyag rgya'i mtshan nyid/
yi ges sgo dgag pa'i man ngag bar do bzhi/ lam dus kyi dbang / tshad ma bzhi/ gdams ngag drug rten 'brel lnga/ rdo rje mkha' 'gro'i sbyin sreg grib ma khrus kyis sel ba/
tsha tshas sel ba/ thig le bsrung ba/ yig brgya 'don thabs/ rlung sbyor bdun gyi lam khrid pa/ bha ga'i yi ge bcu bzhi/ 'khor bzhi'i rgya/ sa bcu gsum pa'i sa phyed kyi
mngon rtogs/ don bsdus pa'i tshigs bcad rnams dang / de rnams kyi 'phros la 'khor 'das dbyer med rtsa 'grel gnyis/ dbang bzhi'i cho ga'i gnad/ mchog dbang gsum gyi yi ge
phyi bskyed rim gyi gdams ngag bdud rtsi ril bu'i sgrub thabs/ 'phrang bdun bsal ba'i man ngag byung rgyal du mi gtong ba'i gnad bzhi/ 'byung ba lus 'khrugs rlung dang spyod
lam gyis bsal ba/ phrin las so gnyis/ lam 'bring po/ lam bsdus pa/ gzhung ji lta ba bzhin du bkri ba/ gnad drug gis bkri ba/ gnad bcu gcig gis bkri ba/ dbang po

rab 'bring gsum gyis bkri ba/ lam 'jug ldog phyag rgya 'jug ldog shes pas phan 'dogs pa'i man ngag bdun/ lam sra ba 'gros dang bcas pa/ phyi nang gi mdzad pa bcu gnyis/ bla
ma'i rnal 'byor/ bla ma bod kyi lo rgyus/ rgya gar ba'i lo rgyus/ birWa pa'i glu dang bcas pa/ de thams cad kyi dkar chag lam skor gzhan gyi gdams ngag la/ tog tse pa'i
bsam mi khyab la man ngag lnga/ mtsho skyes kyi rnam thar/ mtsho skyes kyi zab pa'i tshul dgu/ Dombi pa'i man ngag la/ man ngag tshan pa bzhi/ nag po pa'i gtum mo lam rdzogs/
ngag dbang grags pa'i yi ge med pa/ klu sgrub kyi mchod rten drung thob/ yon po bsrang ba'i man ngag indra bhU ti'i man ngag rnams te/ de ltar gsung ngag rin po che
lam skor phyi ma dang bcas pa'i gsal byed kyi yi ge de rnams sa chen nyid kyi gsung kho nar ma nges kyang / bla ma chen po yab sras kyis mdzad pa'i lam 'bras sogs man ngag
phyogs kyi bstan bcos zab mo rnams brjod bde ba'i phyir phyogs gcig tu bkod pa yin la/ dpal brtse ba chen po rang nyid kyis bstan pa'i rgyun la dgongs pa'i legs bshad gsar
du mdzad pa ni/ rgyud sde spyi'i rnam gzhag brtag gnyis kyi bsdus don/ brtag gnyis kyi dka' 'grel/ gur gyi tho yig zer ba'i rgyud kyi don bsdus/ klu'i bshad pa/ rtsa'i
mngon rtogs/ gur gyi bshad pa'i chings/ rdo rje snying 'grel gyi yig sna/ sgrub thabs mtsho skyes kyi don 'grel/ bde mchog rtsa rgyud kyi le 'grel/ rtsa rgyud kyi sa bcad/
bde mchog nag po

pa'i dkyil chog gi tho yig ras bris la brten pa'i dkyil chog gsang ba'i de kho na nyid kyi don gyi cha gsungs bzhin bris pa/ de'i sa bcad/ o la pa ti'i don bsdus/ bde mchog
gi rnal 'byor pa'i ro sreg pa'i cho ga o la pa ti dang dpyid thig gi man ngag o la pa ti'i 'grel pa/ de'i sa bcad/ gsang ba'i de kho na nyid kyi tshig don bsdus pa'i go
'byed/ 'jigs byed rtogs bdun gyi TIka sgrol ma bcu bdun ma'i dkyil chog man ngag gces bsdus/ bha ya na'i srung 'khor/ bla ma skyu ra a skyabs la zhu yig bum gter gzhug tshul
gyi man ngag sgrub thabs mtsho skyes kyi sa bcad/ bde mchog rtsa rgyud kyi TI ka mu tig gi phreng ba/ bde mchog lU yi pa'i mngon rtogs kyi TI ka la sogs pa mdzad de/
bla ma nyid kyis mdzad pa'i bstan bcos rnams ni yi ge'i 'jog gtsang ba/ phal cher dbu na mchod brjod dang / mjug na bsngo ba dang mdzad pa po'i mtshan la sogs pa smos pa'o/
/yang bla chen 'dis mchan dang 'khor lo'i dpe bris mdzad pa la kye rdor rgyud gsum/ nag 'jigs skor gsum gyi rgyud/ rdo rje mkha' 'gro /a bhi dha na'i 'grel pa ku mu ta'i
mchan dang / bde mchog nyung ngu / sampu Ta/ tshogs bdag 'dod rgyal rnams kyi dpe bris mdzad do/ /gnyis pa rtogs pa'i yon tan ni/ sdom pa gsum dang 'gal ba'i nyes pa phra
zhing phra bas kyang ma gos shing / byams pa dang thugs rjes rgyud brlan pa/ dngos po gang la'ang mi chags la dad pa dang sgrub pa'i sgo nas bla ma rnams mnyes par mdzad
de/ nang du rten 'brel thams cad bsgrigs

pas yi dam lha'i zhal gzigs pa dang / chos thams cad la mnga' brnyes pa dang mngon shes dang rdzu 'phrul la sogs pa la thogs pa mi mnga' ba yin no/ /de yang gong du bshad pa
ltar 'jam pa'i dbyangs kyis dngos su rjes su bzung ba'i skabs der 'phags pa mi g.yo ba dang / rje btsun ma sgrol ma gnyis kyis kyang zhal gzigs shing bar chad bsal ba dang
/ gzhan yang mahA lo tsA ba sku gshegs nas gung thang du byon nas bsnyung ba'i tshe/ zo mo tsi tsis sman drangs gdams ngag byin pas sku khams gdangs/ de nas g.yas ru'i
grong chung dgon par byon pas dug ro langs nas zla ba gnyis tsam bsnyung bas/ chos thams cad brjed nas gcig kyang med par song ste/ grogs gcig la dri sa yang med/ rgya
gar du phyin yang rgya gar na yang ji 'dra yod cha med snyam nas thugs ma bde ste/ sa skyar byon nas brang khang rnying par sku mtshams bcad nas/ bla ma dkon mchog la gsol
ba btab pas tshul 'ga' re dran pa byung / de nas rje dgon pa ba mnal lam du byon nas chos gsungs pas ma lus pa dran pa byung / slar yang dges spro dang bcas gsol ba drag
tu btab pas/ skabs shig tho rangs ka rnal 'byor dbang phyug birWa pa zhabs skyil krung phyag chos 'khor gyi phyag rgya mdzad pa/ g.yas su shar phyogs nag po pa zhabs skyil
krung / g.yas ba men gyi rwa dung / g.yon thod pa bdud rtsis gang ba 'dzin pa/ g.yon du ga ya dha ra na bza' dkar po lding gon mdzad nas rdor dril thugs kar bsnol ba/
rgyab tu ko Ta li pa pus mo btsugs nas gdugs

'dzin pa/ mdun du bi na sa ste nags khrod pa thal mo sbyar nas bdud rtsi 'bul ba ste/ gtso 'khor lnga sa dkar po rgyab yol du mdzad/ ya gi mon grog nas ma gi 'bal grog gi bar
skyil krung gis khyab par mdzad nas/ 'di rnams thams cad nga dbang gsungs shing dngos su byon nas zhal bstan pas/ thugs la rnam par mi rtog pa'i ting nge 'dzin bsam gyis
mi khyab pa 'khrungs shing / ting nge 'dzin de las bzhengs nas a la la ste zhes sogs kyi bstod pa yang mdzad/ de nas zla ba gcig gi bar du 'tsho ba zur nas blangs shing
sku mtshams bsdams nas gtso 'khor ci rigs par byon zhing / bla med kyi rgyud sde bdun cu rtsa gnyis sam/ /bla med dang 'brel ba'i dbang byin rlabs sogs kyi chos sna bdun
cu rtsa gnyis/ khyad par du lcags ri phyir mi 'da' ba'i zab chos bzhi la sogs pa gsan cing thugs su chud pa dang / yang dge bshes snyag gis bzang rgyud 'brog pa'i gseb
tu byon tsa na/ mgrin pa yan chad thig les brtan pa'i rtags shar ba cig mthong nas/ su'i slob ma yin dris pas/ bla chen gyi tshar khar bzhugs tsa na khrid lo gsum bskyangs
pa'i slob ma yin zer/ bgres po kun la bla chen tshar khar nam byon dris pas/ gung thang yan chad du byon pa ye med zer te/ de lta bu'i sku'i bkod pa bstan nas sgom chen
sum cu tsam re la khrid skyong ba dang / sa skyar bzhugs nas lam 'bras gsungs shing bla ma gong ma'i dgongs pa rdzogs thabs mdzad pa dang / gung thang du mal gyi nye gnas
mdzad nas dril bu pa'i chos skor zhus pa dang / 'bring mtshams su mgron la lcam

lha khang du 'jam dbyangs nam mkha' dri med kyi dkyil 'khor bzhengs nas rab gnas mdzad pa/ zangs sdong 'brog pa'i gseb tu gsung ngag gsungs pa/ shab sgo lngar chos 'khor bskor
ba rnams lo zla tshes grangs gcig par 'dug pa la/ phyis sku gshegs nas slob ma rnams gsung gleng mdzad pa ma gtogs sus kyang rtogs pa mi 'dug pas/ de ni dus gcig la sku'i
bkod pa drug bstan pa yin par grags so/ /yang mthu rtsal gyi sgo nas bstan dgra gdug pa can rnams tshar bcad pa'i tshul ni/ bdud sprul sngags nag bla chen stag tsha
dang / bon nag re ba 'dzu gu zhes bya ba gnyis kyis bstan 'dzin rnams la shin tu phrag dog pa'i sgo nas/ brtse ba chen po kun dga' snying po nyid la yang bar chad mtho 'tshams
byed snyam ste/ stag tsha'i slob ma khams kyi ldan ma nas 'ong ba'i ming rdor rgyal zer ba cig gser gyis slad nas bla chen bkrong du btang bas/ khams pa des kyang khas
blangs nas sa skyar 'ong ba'i tshe/ brtse ba chen po kun dga' snying po de sgo rum gzims spyil dkar por bzhugs yod pa la/ khams pa des mjal kha zhus pa na de 'phral sku
gzhogs su gnang ba'i tshe/ khams pa na re/ bdag skyes sa khams kyi ldan ma yin/ zhing stod kyi phyogs su phyin nas lo du ma song / de nas bla chen khyed kyi snyan pa thos
nas dad pa chen pos mjal du 'ong ba lags/ da re zhig khyed kyi zhabs drung du bsdad chog par zhu ba la de bzhin du gnang zhing / gzhan yang 'phral du khams pa des gus
gus ltar gyi thabs ci 'dra zhig byas nas bkrong ba drag

gam snyam du sems pa'i tshe/ bla chen nyid kyis mkhyen bzhin pa'i ngang nas nyin gcig gi tshe/ bla chen nyid kyi skyu bem gyi nang du rje btsun sku mched rnams dang yab sras
lhan cig tu bzhugs pa na/ de nyid khams pas mthong ba'i tshe 'jig rten phal pa lta bu'i pha bu sdod lugs 'di 'dra dang bcas bla ma lta ci/ chos pa tsam du yang mi 'dug
snyam log lta cher skyes pa'i tshe/ de nyid bla ma chen pos ye shes kyi gzigs pas legs par dgongs te/ khams pa la zhabs drung du shog gsungs nas/ khyod la rnam rtog ngan
pa med mchis sam zhes gsungs pas/ khams pa nyid shin tu skrag ste tsab tsob tu gyur pa na/ bla chen gyi zhal nas gsang sngags pa'i rdo rje slob dpon la log lta byed pa shin
tu 'khrul pa yin gsungs nas/ zhabs gnyis shad kyis rkyong par mdzad pa'i zhabs mthil g.yas g.yon la kye rdo rje dang 'khor lo bde mchog gi dkyil 'khor bris pa las kyang
gsal ba gnyis khams pa la bstan pas/ rdor rgyal nyid shin tu 'gyod par gyur te sngar byas rnams bshags pa dang / phyin chad bla chen gyi ched du lus ngag yid gsum gtong
ba'i dam bca' phul/ de nas khams pa des bla chen stag tsha'i drung du phyin te/ sa chen bkrongs grub pa lta bu'i tshul smras pas/ bla chen stag tshas de nyid bden par bsam
ste mgo bo 'khor te rdor rgyal la nye gnas bcol zhing / nged kyi mal sa dang phreng ba 'di la tho reg med cing shin tu gtsang ba rang dus rgyun du bya dgos so zer ba sogs
kyi bslab bya mang du byas pa la khams pas bsams bzhin du mal sa yang yang du bshig bcos byed pa dang / phreng

ba'i mdud pa bkrol te spyod lam du 'dor ba sogs mi mtshungs pa sna tshogs byas shing / de bzhin du bon nag la yang byas pas/ khong gnyis kyi ngan sngags kyi tshogs rnams shin
tu 'khrugs par gyur to/ /de nas de'i skabs der nus mthu'i mnga' bdag bla chen kun dga' snying po de nyid kyis chos skyong mthu rtsal can rnams bran du bkol te/ drag po
mngon spyod kyi las la bskul ba'i tshe/ sngags bon gnyis 'dug pa'i gnas der sngar nas med pa'i g.yag rgod rog po gnyis rwa brdar la sogs pa drag po'i spyod pa zil dang ldan
pa du ma byed pa zhig byung zhing / gzhan yang bya nag khyi nag ce spyang sogs chos skyong gi sprul pa bsam gyis mi khyab pa'ang de'i dus byung zhes grags la/ de dang
dus mtshungs par dam tshig ldan pa'i khams pa rdor rgyal des/ sngags nag dang bon nag gnyis kyi slob 'khor rnams phyogs gzhan du byer ba'i thabs byas nas/ de nas khong rang
gcig pus zhag bcu phrag gsum gyi bar du sngags bon gnyis kyi zhabs tog la ches cher brtson par ltar byas nas/ zhag sum cu lon pa nyer dgu'i nub/ bla ma dang bstan pa'i
ched du sngags nag dang bon nag gnyis srog bral gyi cho ga yang dag pa la sbyar nas/ khong gnyis kyi phung po gnyis chos skyong gi sprul pa'i g.yag rgod la bkal te gdan
sar 'ong bas/ mtshan lam gcig la nyin lam drug chod ces grags shing / de nas khams pas bla chen gyi drung du phung po gnyis phul bas shin tu dges shing bya dga' chen po
gnang zhing / khyad par tshe gcig lus gcig la sangs rgya nges pa'i

gdams pa'i nying khu rnams gnang ste/ rdor rgyal gyis kyang khams su phyin te bsgoms pas grub rtags chen po phyogs med du ston pa'i rnal 'byor pa bar dor phyag chen mchog gi
dngos grub thob nges pa zhig byung bar grags so/ /de nas bla chen gyis sngags nag gi snying phyung ste hom khung gi nang mdze thod kha sbyor gyi nang du bcug nas bse mgon
chen po'i zhal gdong du 'jog par mdzad de/ mngon spyod kyi 'phrin las ci bsam 'grub pa'i bka' bsgo mdzad pa yin la/ dus phyis bstan pa'i nyi ma sngags 'chang chos kyi
rgyal po ngag dbang kun dga' rin chen gyis kyang bse 'bag gi zhal gdong gi hom khung kha phye nas mdze thod kyi nang gi snying la nyams pa'i dgra bo lha gnas gnyis sogs la
dmigs pa'i dgug gzhug lha dbye bden bdar sogs mdzad pas/ dam nyams rnams gtan brlag tu thod pa 'di bzhin byung ba yin zhes bdag gi bla ma 'jam dbyangs sku mched kyi gsung
las yang yang du thos shing / da dung yang sa skya pa'i sde bstan pa gdung brgyud dang bcas pa la gnod pa'i bstan dgra mi bsrun pa dag la shin tu myur ba'i las sbyor dgos
pa byung ba'i tshe bsam pa rnam par dag pas kun nas bslangs te bla ma gong ma de rnams kyi phyag len ltar bgyis na rtags mtshan 'byung ba la the tshom mi dgos sam snyam
du kho bo sems so/ /sngags nag gi phung po bying sgo rum mgon khang gi them 'og tu bla chen nyid kyis mnan pa mdzad pa bzhin da lta yang dbu rtse'i bskor lam nas phung
po'i snod kyi rkyal pa kun gyis mthong sar yod do/ /bon nag re ba 'dzu gu'i phung po ni chos khri thang mo che'i

nub sgo'i 'khris kyi chu 'gram na mchod rten gyi tshul du mnan pa mdzad pa yin pas/ 'di la ched gtad kyi bskor ba mi bya zhing / gal te byed kyang mgon po'i rtsa sngags dang
bzlog bsad kyi sngags rnams bzla zhing bskor ba g.yon skor du bya ba yin par gsungs so/ /'dir skabs kyi rje sa chen gyi dngos slob khams pa rdor rgyal dang / bde gshegs
khams pa rdor rgyal gnyis ming zur 'dra yang ngo bo mi gcig ste/ phag gru'i mtshan la rdo rje rgyal mtshan zhes bya zhing / 'di'i ming la rdo rje rgyal po zhes zer ro/ /de
lta bu'i sngags nag dang bon nag gi lo rgyus 'di rnams ni sa lo 'jam pa'i rdo rje'i gsung rgyun yin zhes sngags 'chang chos kyi rgyal po ngag dbang kun dga' rin chen gyi
bka' phebs ji ltar gnang ba bzhin 'jam pa'i dbyangs sku mched gnyis ka'i gsung las thos pa dang / lhag par 'jam dbyangs bsod nams dbang pos sa skya'i gnas bshad gsung
rtsom gnang 'phro thor bur yod pa rnams las ji ltar 'byung ba bzhin bkod pa yin la/ gzhan yang bla ma de nyid kyis rdzu 'phrul bstan pa'i tshul ni/ skabs shig tu khams pa
cig gis khyed spyan ras gzigs yin pa'i rtags mngon sum du mi ston na kho bo 'di nyid du 'gum mo zhes gri snying gar btsugs pas/ de btsugs mi dgos 'di la ltos gsungs nas
phyag mthil nas spyan bstan pa sogs mtha' yas so/ /de lta bu'i bla ma chen po de nyid la slob ma'i mchog ji ltar byung snyam na/ kun gyi mchog ni slob dpon dpal ldan rtse
mo zhabs te chos dang rigs kyi sras su gyur

pa/ sa dang po gzhon nu'i sa la bzhugs shing sku'i bkod pa gnyis kyi sgo nas bde ba can du gshegs pa de yin la/ gzhan yang rje dgon pa bas lung bstan pa dang / sgyi chu ba
la dbang zhus pa'i sta gon gyi mnal lam dang mthun par tshe 'di nyid la phyag rgya chen po 'grub pa gsum ni/ singga la'i gling nas a tsa ra gcig byang chub sems dpa' stag
sgom pa skyi 'bar ba dang gsum mo/ /bzod pa thob pa bdun ni/ rje btsun rin po che/ zhu byas/ dga' ston rdo rje grags/ nags sgom bsod nams rgyal mtshan/ tshar kha'i rnal
'byor pa/ sgom pa 'od grags/ mang chung ma'o/ /gzhan yang mkhas pa dang / nus pa dang ldan pa dang / ting nge 'dzin mchog dang ldan pa ku sa li'i tshul du sbas te bzhugs
pa dpag tu med pa byung ngo / 'di dag gi rnam thar rgyas pa ni kho bos byas pa'i gsung ngag gi chos 'byung chen mo legs bshad 'dus pa'i rgya mtsho sogs su blta bar bya zhing
/ gzhan yang gzhung bshad gces par 'dzin pa'i thugs sras bcu gcig tshig rkang rnam par 'grel pa'i thugs sras bdun/ phyogs kyi mkhas grub chen po bzhi sogs byung ba yin
te/ zhu byas kyis bsdebs pa'i bstod pa las/ zab don yongs su rdzogs pa'i slob ma ni/ pho brgyad mo gsum dag la yi ger gdams/ /zhes pa ltar/ khams pa a seng / lho pa zhu
byas/ klog skya jo sras chos grags/ thugs sras gnyan phul chung ba/ gtsug tor rgyal po/ mtshan dngos bsod nams rdo rje/ spyan ras gzigs kyi rnam sprul byang sems zla ba
rgyal mtshan/ zangs ri phug

pa/ khams pa sga theng / snyag bzhi dar ma dbang phyug rgyal mtshan te pho brgyad/ rang sras kun dga' 'bar gyi yum jo lcam phur mo/ /g.ya' lung gi jo mo 'a 'u ma/ mang mkhar
gyi jo mo mang chung ma ste mo gsum/ rnam 'grel bcu gcig ces grags pa ni gang zag 'di bcu gcig la gdams pa yin gyis gzhan du yid g.yo bar ma byed cig gnyis pa ni gzhung
bshad mdzad pa'i dngos slob sna ro bande/ stong sgom byang chub shes rab/ mi nyag pradznyA dzwa la/ zhu brag dmar ba/ 'u yug gi g.yar sbu ba/ phag mo grub pa'o/ /phyogs
kyi mkhas grub bzhi ni/ la stod pa dkon mchog mkhar/ khams pa rgwa lo/ ne tshe sbal ston/ gshen rdo rje bzang po dang bzhi rnams so/ /yang bla chen de nyid las slob ma 'phel
tshul rnams gzhan gyis rtogs sla ba'i phyir tshigs bcad du bsdebs pa ni/ rje sa chen gyi bstod pa zhu byas kyis mdzad pa'i kha skong paN chen mi nyag grags rdor gyis
mdzad pa las 'di ltar 'byung ste/ gdul bya mtha' dag smin par mdzad pa la/ /zhang dgon sgyi chu ba yi lung bstan ltar/ /tshe 'dir phyag chen thob pa rnam pa gsum/ /singga
gling gi rnal 'byor byang sems stag /sgom pa skyi 'bar gsum du gsal bar grags/ /bzod pa thob pa bdun du grags pa ni/ /rje btsun chen po zhus byas dngos grub dang / /nags
sgom bsod rgyal tshar kha'i rnal 'byor pa/ /sgom pa 'od grags dga' ston mang chung ma/ /gzhon nu'i sa la gnas pa'i slob ma ni/ /mkha' spyod dbang po bsod nams rtse mor grags/
/gzhan yang bdag nyid

che de'i slob ma ni/ /brtul zhugs grub pa dpal chen rgwa lo'i zhabs/ /byang chub sems dpa' zla ba rgyal mtshan dang / /dpal ldan phag mo grub pa chen po dang / /sgom pa rta
rgan rnal 'byor phag ston sogs/ /grub pa brnyes pa'i skyes chen du ma dang / /rta nag 'khrungs pa'i rgyal tsha tal phug pa/ /'u yug 'khrungs pa'i dbyar ston sbu ma ba/ /g.yor
ston byon pa'i gshen ston rdor seng dang / /yar lung 'khrungs pa'i gshen ston dgon dkar ba/ /'on du byon pa'i zhang ston gsum thog pa/ /brag dmar zhu dang zhang ston
spe'i dmar pa/ /skyu ra a skyabs de sras a seng dang / /gnam du byon pa'i ne tshe sbal ston dang / /lha brag dkar ston lcags kyi rdo rje dang / /gsang phu'i mkhas pa mdzangs
ston mdza' ne dang / /thugs sras dam pa bsod nams gnyan phul chung bar grags pa rdo rje dang / /snyag ston dbang rgyal rgya sgom tshul khrims grags/ /mi nyag ston pa
pradznyA dzwa la dang / khams pa sga theng 'a 'u ma la sogs/ /rmi lam na yang 'dod la ma chags shing / /rgyud sde'i snying po rim gnyis lhur len pa'i/ /mkhas grub dam pa
mu mtha' 'brel pa yis/ /rgya mtsho'i gos can dpal dang ldan par byas/ /rgwa lo'i slob ma g.yu brag pa la sogs/ /zla rgyal slob ma nyin phug pa la sogs/ /phag gru'i slob
ma 'bri stag gling gsum sogs/ /rgyal tsha'i slob ma ri ma lce bsgom sogs/ /a seng slob ma phyag gtsang nyang ran sogs/ /rje pa'i slob ma sa skya paN chen dang / /grags pa'i
mtha' can brgyad la sogs pa ste/ /shar phyogs rgya mtsho'i mtha' klas dam pa rnams/ /

thugs rje che ldan de yi slob rgyud lags/ /zhes gsungs pa ltar ro/ /de lta bu'i bla ma chen po 'di nyid kyis dgung lo nyi shu nas drug cu rtsa bdun gyi bar gdan sa lo zhe brgyad
bzung nas/ sa pho stag gi lo tha skar gyi zla ba'i dkar phyogs kyi tshes bcu bzhi'i tshe dpa' bo dang rnal 'byor ma'i tshogs kyis bsus te g.yas ru skya bo kha gdong
du zhi bar gshegs la/ de'i tshe skye bo thams cad kyi mthun snang du grub par rol mo dang dri zhim pa'i tshogs dang / 'ja' tshon gyi 'od kyis gang bar byas shing / sku'i
bkod pa bzhir bstan te/ gcig ni bde ba can/ gnyis pa ni po ta la/ gsum pa ni o rgyan/ bzhi pa ni byang phyogs kyi 'jig rten gyi khams gser mdog can du gshegs par spyan snga
na gnas pa la phal cher gyis gsal bar rtogs pa yin no/ /de'i rgyu mtshan rim pa ltar/ 'jig rten dbang phyug gi longs bde ba can/ po ta la sprul pa yod pa dang / o rgyan
rgyud sde'i glegs bam mkha' 'gro mas rgya btab nas yod pa dang / sras rje btsun 'byon pas de'i zhing sbyong ba'i ched yin zhes zhu byas dngos grub kyis bshad la/ pur bzhu
la bzhen pa de'i tshe spyan snga na bzhugs pa thams cad yid mi bde ba med par ting nge 'dzin dang ldan zhing 'khor lo bde mchog zhal bzhi par ni thams cad kyis mthun
par mthong la/ dge bshes zangs ri phug pas bskor ba mdzad pas rtsa zhal khong la khyu ru ru bsgyur ba dang / 'ga' zhig gis kye rdo rje zhal brgyad par yang mthong zhing /
pur thal mtsho la sbyangs pas mtsho la bde mchog gi dkyil 'khor lam me byung nas deng

sang sku 'bum rnam rgyal du grags pa'i thog la mtshon byed du bde mchog gi dkyil 'khor bris nas yod pa 'di yin yang / phyis ni pur bzhu ba'i dud ris las grub pa yin zhes gleng
bar 'dug go /de dag la 'di skad ces/ thugs rje'i bdag nyid spyan ras gzigs dbang nyid/ /byang sems sbyin pa dpal gyi skur bstan pa/ /slar yang 'gro ba'i don la byon pa'am/
/yang na stobs kyi mgon po bi rU pa/ /bsam bzhin skye ba bzhes pa'i rgyu mtshan gyi/ /'thad pa brgya phrag stong gis legs grub pa/ /'di la rnam dpyod rtsal ldan skyes
bu kun/ /som nyir gyur pa'i go skabs cung zad med/ /nyid kyi gdung 'tshob sras dang brgyud par bcas/ /de dag rnams kyi chos sras dpal 'byor gyis/ /ngo mtshar rmad byung
phyag rjes gang bzhag pa/ /sngon dus byung zin da lta yod pa dang / /ma 'ongs gdon mi za bar 'byung nges pa'i/ /rgyu tshogs rmad byung ma tshang med 'di dag /spyan ras
gzigs dbang lta bu'i thugs rje dang / /mthu stobs mnga' bdag birWa pa lta bu/ /min pa phal pa su yis bskrun par nus/ /de phyir khyod kyi rnam thar brjod mi lang / /mkhyen
brtse nus ldan khyed kyi thugs rje yis/ /bdag dang gdul bya'i don kun 'grub par mdzod/ /ces dpal ldan brtse ba chen po kun dga' snying po la rnam thar dran pa'i sgo nas
bstod cing gsol ba btab pa'i mjug 'dir bla chen de nyid kyi gdan sa chen por gyur pa dpal ldan sa skya la cung zad bsngags pa brjod pa ni 'di lta ste/ dpal ldan stug po bkod
pa'i zhing khams ltar/ /rgyal ba'i tshogs bcas nges pa lnga ldan zhing / /

gsang chen smra ba du ma'i bsti gnas mchog /mkhas mang 'du ba'i gdan sa bsngags par bgyi/ /gangs ri'i ljongs kyi ri bo'i tshogs kyis kun nas bskor zhing yongs su btud de gnas
pa'i dbus/ /rab brjid lhun po'i ded dpon chen po rang bzhin lhun grub ri bo'i dbang po mchog 'di ni/ /ri dwags dbus na ri dwags rgyal po lang tshos dregs pa rnam par 'gying
zhing gnas pa ltar/ /'dzam bus mtshon pa'i dbang chen ma lus dbang du byas te lham me lhang nger brjid pa de'i/ /g.yas kyi khyon rnams chu shel dbang sngon padma rA
ga'i rang bzhin kun nas 'khrigs lta yin/ /bde chen rgyal pos rgya chen khyab cing khams gsum mtha' dag zil gyis gnon byed gdan sa 'di/ /shambha la ltar 'dzin ma'i khor yug
kai la sha yi phreng bas mdzes shing bskor ba ni/ /ku mud phreng ba bkod legs mdzes pa skabs gsum lha yi me tog rnams kyis mchod pa lta'i/ /de nang rin chen sna tshogs
bstar ba la/ /dpal stug dpal gyi rgyal po chen po rnams/ /zab yangs rgya chen chos 'khor bskor ba'i gzhi/ /rin chen ri bo'i khri rnams 'di dag lags/ /mchog gi sa skyob rab
brjid gdong lnga pa/ /'og min zhing du bgrod snyam bgyi ba 'di/ /mdog dkar gangs ri'i logs dang mtshungs pa ste/ /thog ma'i rgyal bas chos 'khor bskor ba'i gzhi/ /shar
ri'i dbang po gra chung gong kha ni/ /sa 'dzin dbang po srub shing rab bskyod nas/ /lha min dbang pos chu gter bsrubs pa las/ /legs 'ong legs ldan dbang po 'gying ba bzhin/
/mdog bzang dbang sngon

bskyangs pa'i spu kha can/ /mgyogs 'gro du ma'i tshogs dang lhan cig tu/ /cang shes dbang po zas la spyod 'dra ni/ /kha'u'i dal 'bab rin chen 'byung gnas lags/ /chu khur 'khrigs
pas dga' mgur gyur pa'i rma bya zhig /mig mdzes mjug sgros zlum por bskor te zlos gar ba/ /rdzing bu'i ngogs mchog khyon yangs mthon por rtsom 'dra 'di/ /kha dog yid
'ong dbang po sngon po'i ri bo lags/ /chos grwa chen po'i byang ri dpon po ri/ /bya phran bye ba'i dbus na rab brjid pa'i/ /mkha' lding margad 'dab mas mdzes pa zhig /ngo
mtshar ngang tshul bzang pos gnas lags drang / /margad 'khrigs 'dra'i 'phra yis rab mdzes rin chen 'dzin ma'i 'khor lo 'di/ /zab yangs chos 'khor bskor du gsol zhes 'jig
rten byed pos phul ba'am/ /sa la dbang bsgyur skya bzang las lhag gling bzhi'i bdag por 'gyur ba'i tshe/ /mtho ris bdag pos 'khor lo la sogs rin chen bdun gyis bkur lags
drang / /rtse can rin chen dbang gi rgyal po yang / /'dod dgu'i dpal ster dga' ba 'khyil pa ni/ /bkra shis dge mtshan kun gyi 'byung gnas ste/ /de yang lus can rnams kyi
bsod nams lags/ /'dzin byed mdzes ma na 'un smug po'i gos gyon cing / /me tog ljon shing rgyan gyis spras pa'i ne btsun mchog /dwang ba'i rgyun ldan lhas ma sil bur gzhol
ba yi/ /me tog snyim bcas gus pa'i phyag gis mchod pa lags/ /char skya 'khrigs pa'i cod pan 'di ni gzhan min dar gyi 'gying thod de/ /rtswa ljang myu gus bres pa ma yin
ljang sngon gos kyi 'jol ber bklubs/ /

'ja' 'od 'khyil pa'i ri mo gang zhig rin chen rgyan chas spras pa lags/ /de slad g.yo med brjid pa 'di ni blon po'i dbang pos btud lags drang / /gang zhig dbang po'i g.yo med
mchog dang kha'u'i sa 'dzin rgyal po ni/ /nyin byed gzhon nu shar ri'i rtse las yang yang son cing bltas pa na/ /zab yangs chos sgra rgya chen sgrogs la bde chen 'dir
gnas mkhas mang rnams/ /mchog tu mthong zhes snyan pa'i 'od bzang sum rtsen mthar son bsgrags pa'i tshe/ /mchod sbyin brgya pa ngo mtshar gyur te mig stong sprul zhing bltas
pa las/ /dad pa'i spu long ches cher g.yos pas rang gi longs spyod mchog gyur pa/ /sprin shugs rta mchog lha yi gos sogs dpag yas rgyan gyis brgyan pa dang / /rin chen
sna tshogs spel legs phreng ba'i dra bas mdzes shing yid 'phrog pa'i/ /sa srung dbang po'i sna lag mdzes par 'chi med bdud rtsi'i rdzing bu la/ /chu skyes dri bzang sim
pa ci yang ster byed snying por ni/ /skabs gsum gzhon nu rnam par sgeg cing snyan pa'i glu dbyangs sgrog pa sogs/ /mchod sprin rgya mtsho kun nas bkod legs rnam sprul mtha'
yas sprul pa ni/ /chu gos 'thur gyi sbrel legs zung de mkhas mang rnams la 'bul ba bzhin/ /brag ri rin chen bye ru'i rang bzhin dmar ba 'di/ /padma rA ga'i ya lad bgos
pa'i dmag dpon zhig /phas rgol dpung tshogs gzhom la brtson phyir bgrod pa dang / mtshungs par 'gyur gyi gzhan ni 'ga' dang ma lags so/ /gang zhig tsha zer 'od kyi reg
pas lhun po'i gos mchog dbang sngon bzhu ba'i khu ba dang

mtshungs dwang ba'i chu klung dal bus g.yas su gzhol ba ni/ /ngar ngur myos pa'i zlos gar bsgyur ba gser mdog glog gi rol rtsed dang 'grogs 'khyug 'gro myos pa gya gyur 'gyu
ba bde chen rgya mtshor 'jug pa bzhin/ /yang na rlabs phreng 'dzin khri gzhon nu'i sna lag ltar mdzes lbu ba dang bcas chu shel phreng ba'i do shal gyis mdzes dzA hu'i
bu mo sgeg mo ni/ /khrol khrol rgyan gyis sil sgra 'byin cing lhung lhung snyan pa'i glu dbyangs dang bcas bde chen deng gnas dka' thub can la gus pas mchod yod 'bul lags
drang / /'jam dbyangs grub pa'i chu rgyun 'di ni chu rgyun ma lags kun dga' snying po'i snying rje'i rgyun/ /'thung na grub pa'i dngul chu ji bzhin lang tsho'i dpal yon
ci yang ster/ /mthong na yid kyi padmo'i kha 'byed nyin byed gzhon nu shar ba snyam/ /khrus byas ma rig tshang tshing sreg nus 'on kyang 'chi med bdud rtsi'i rgyun/ /bde
chen rgya mtsho'i khyon des rgya mtsho'i gos can ni/ /gdengs ka'i gtsug na bsam 'phel rin chen gyis mdzes pa'i/ /rin chen gter 'dzin gter bdag klu yi dbang po ste/ /'dod
dgu'i dpal yon dpal dang phun tshogs bsgrub pa lags/ /srid zhi'i phun tshogs rgya chen 'byung ba 'dir/ /'jam dbyangs 'jam dpal 'jam pa'i rdo rje ni/ /rim bdun rim bzhin rim
par byon nas kyang / /rgyal ba'i rgyal tshab rgyal ba ji bzhin du/ /bstan dang bstan 'dzin bstan pa'i mnga' bdag mdzad/ /'gro don 'gro rnams 'gro ba'i gnas nyid lags/
/thar 'dod thar lam bstan nas thar pa'i gnas/ /bde chen bde blag bde bar ster zhes gsungs/ /

ma rig la 'khon rig pa'i blo gros can/ /dkon mchog gsum dang sa skyong rgyal po yi/ /dge legs kun dge legs kun ster ba des/ /bag yod ldan pa mkha' la shar ba'i tshe/ /gdan
sa'i mchog ste gdan sa'i mchog gyur pa/ /mig pa'i grong khyer grong khyer ser skya ltar/ /lha mi'i phun tshogs phun tshogs 'byung gnas 'di/ /thub pa'i dbang pos chos 'khor
legs bskor nas/ /sum stong nyis brgya lnga bcu rtsa gcig tshe/ /bkra shis dge mtshan du mar bcas te bsgrubs/ /zhing mchog 'di na mkhas btsun bzang / /bzang btsun mkhas
na 'di mchog zhing / /dpal ldan mthu stobs mchog gi zhing / /zhing gi mchog stobs mthu ldan dpal/ /rgyal ba'i rnam sprul rnal 'byor dbang phyug gis/ /byin brlabs gnas 'di
sa yi thig ler gyur/ /'dzam gling 'dzin ma'i khyon gyi dbus/ /dbus kyi rdo rje'i rang bzhin zhing / zhing khams rgya mtsho kun gyi mchog /mchog 'di sa yi snying po ste/
/skye dgu kun la rab dga'i dpal ster ba/ /gang gi byang chub snying po brnyes pa'i gzhi/ /rdo rje'i rang bzhin rdo rje gdan 'di ni/ /rgyal ba rgya mtsho'i byang chub brnyes
pa'i gnas/ /ma ga dhA yang 'di las gzhan du ci/ /rin chen sna tshogs 'khrigs pa'i rang bzhin can/ /phyi rol lcags ri'i khor yug dpag yas la/ /dpal 'byor 'du ba'i sgo mang
ldan pa 'di/ /blta na sdug dang mtshungs kyi gzhan na min/ /de phyir rdo rje'i rang bzhin mu khyud 'dis/ /ma rungs 'byung po'i gdon tshogs thams cad bcom/ /lus can kun
gyi snod tshogs rab tu

bkag /skyes chen bsod nams ldan pa'i bsten byar gyur/ /longs spyod rnam mang ldan pa'i gnas mang yang / /rig pa'i 'byung gnas 'di las gzhan yod min/ /yid 'phrog mdzes pa'i
rin chen mang yod kyang / /dgos 'dod 'grub pa bsam 'phel gcig po tsam/ /rtsi bcud du mar ldan pa'i sman ljongs rnams/ /'gro kun bde 'gro kun bde'i gnas bzang ltar/ /bkra
shis rtags mtshan brgyad kyis spras pa la/ /dmar ser 'od kyis rgya chen 'dzin ma'i khyon/ /rnam par gsal byed mdzes pa'i me tog rnams/ /dri zhim dri ngad phyogs bcur 'phro
ba'i rtser/ /sbrang rtsis dregs pa bung ba gzhon nu'i tshogs/ /dga' ba'i dar dir sgrogs shing gnas pa ni/ /'jam dbyangs mchod phyir lha yi sprul pa snyam/ /de phyir rgyal
dang rgyal sras de sras kyis bsten cing / /rig pa'i gnas lnga phul byung rnams kyi bsti gnas pa/ /ngur smrig gos mchog 'dzin pa rnams kyi dga' tshal te/ /gdan sa mchog
'di byang chub snying po yin lags drang / /zhes bla ma chen po'i bsti gnas dam pa dpal ldan sa skya'i chos grwa chen po la bsngags pa dbang po'i nyer 'tsho zhes bya ba las
ji ltar 'byung ba bzhin bsngags pa cung zad brjod zin nas/ da ni brtse ba chen po de nyid las bstan pa 'dzin pa'i rgyal tshab dam par gyur pa'i gdung sras byon tshul bshad
par bya ste/ de yang bla ma de nyid kyis btsun mo gnyis khab tu bzhes pa las/ yul tsha mor rong pa rigs rje btsan sku mched gnyis kyi thog mar chung ba khab tu bzhes
pa'i ming jo lcam phur mo bya ba/ de la sras gcen kun dga' 'bar bya ba sa

skyar sku 'khrungs/ rgya gar du slob gnyer la byon/ rig pa'i gnas lnga la mkhas par gyur te/ tshur 'byon pa'i grab sa mdzad pa'i thog tu tshad pa'i bsnyung gzhi gcig byung
nas dgung lo nyi shu rtsa gnyis pa la ma ga dhA nyid du sku gshegs so/ /rjes su che ba khab tu bzhes pa'i ming ma gcig 'od sgron/ de la sras gsum 'khrungs pa'i che ba slob
dpon rin po che bsod nams rtse mo yab dgung lo nga gcig pa chu pho khyi'i lo la dpal ldan sa skyar sku 'khrungs/ de'i dus su rdo rje gdan gyi sgo'i ya them la 'jam dpal
gyi sprul pa mkhan po bsod nams rtse mo rdo rje theg pa mtha' dag gi dbang phyug dam pa sa skyar skyes so zer ba mkha' 'gros yi ger bris pa/ kau shambha'i paNDi ta de wa
ma tis phyogs thams cad du bsgrags pa dang rgyud de bod nyid las rtsad chod do zhes grags so/ /bltams pa'i tshe de ma thag tu saM skr-i ta'i skad gsungs pa dang / bdag ni
byis pa'i spyod pa las 'das pa'o zhes lan gnyis su sbrel nas gsungs shing dus kun du skyil krung bcas te bzhugs pas thams cad ya mtshan du gyur to/ /dgung lo gsum bzhes
pa'i tshe rje btsun 'jam pa'i dbyangs/ dpal kye rdo rje/ rje btsun ma sgrol ma/ rje btsun mi g.yo ba rnams kyis zhal mngon sum du gzigs shing / rgyud gsum/ bde mchog rtsa
rgyud/ kun las btus dang lnga thugs las gsungs/ rgya gar du mi thub zla ba la sogs pa'i paNDi ta bcu gcig tu brgyud nas skye ba bzhes te 'gro ba'i don mdzad pa yang dran
ces grags so/ /de nas yab las rdo rje theg pas bsdus pa'i rgyud 'grel/ sgrub

dkyil/ dbang / byin rlabs/ gdams ngag phyag bzhes/ khrid bka' lung bka' dang bcas pa legs par gsan nas ma lus pa thugs su chud par mdzad de/ dgung lo bcu bdun la nye ba'i tshe
rgyud sde bcu bzhi thugs las gsungs shing / ganggA tshun chad la rdo rje theg pa mtha' dag la mkhas par yongs su grags so/Studies in dBus, gSang phu under Phya pa/de
nas dgung lo bcu bdun bzhes pa'i tshe/ rje btsun dgung lo bcu gsum pa la ngas dbus su phyin la phar phyin dang tshad ma la sogs pa nyan la 'ong gi khyod sa skyar sdod la
bshad pa gyis gsungs nas gdan sa rje btsun grags pa rgyal mtshan la gtad nas gsang phu ne'u thog tu cha pa chos kyi seng ge la chos gsan pa la snga phyir lo bcu gcig tsam
bzhugs nas mkhas pa chen por gyur te/ gser gyi 'gan 'ji ra dang / yum rgyas pa dang / gzhan yang zang zing gi dngos po mang du phul te mnyes par byas/ slob dpon cha pa'i
slob ma che bar grags pa seng chen brgyad/ seng 'dra brgyad/ jo sras bzhi ni/ 'khon jo sras rtse mo/ khu jo sras ne tso/ rngog jo sras ra mo/ gnyos jo sras 'od ma dang bzhi
zhes grags pa'i nang nas mchog tu gyur pa 'khon jo sras rtse mo zhes yongs su grags so/ /de nas dgung lo nyi shu rtsa drug bzhes pa'i mi mo phag gi lo la na la rtse'i
gnas po che'i gtsug lag khang du chos la 'jug pa'i sgo zhes bya ba'i bstan bcos mdzad/ de'i nang du bstan pa'i rtsis kyi rnam par gzhag pa skyon thams cad dang bral ba yang
mdzad yod do/ /gzhan yang nyin mtshan kun tu yi dam gyi lha dang / rje btsun rnal 'byor dbang phyug dpal birWa pa la

mngon sum du rgyun ma chad pa chos tshul bsam gyis mi khyab pa gsan cing the tshom bcad par mdzad pas shes bya rig pa'i gnas thams cad la bsnyel ba mi mnga'/ dgung lo nyi shu
rtsa bdun bzhes pa'i tshe 'dzam bu gling pa'i bstan pa'i srog shing chen po yin no zhes yongs su grags so/ /dgung lo nyer brgyad bzhes pa'i tshe gzims khang rnying mar
lam 'bras gsungs pas/ lta ba'i khrid kyi skabs su tshes gcig gi nyin bla ma la slob ma rnams kyis mthong snang mi 'dra ba gsum byung ste nam mkhar mchod sprin bsam gyis
mi khyab pa'i dbus na rje btsun rin po che la 'jam dpal/ jo sras lcags kyi rdo rje la birWa pa/ gnyags dang rmog ston gtsug tor dbon po sogs phal che ba la spyan ras gzigs
su snang bas ting nge 'dzin khyad par can skyes so/ /khyad par rje btsun chen po la dbang gi dus su 'od zer gyi snang ba dpag tu med pa 'phro zhing / lha'i rol mos sgra
dbyangs bsam gyis mi khyab pa la sogs pa mchod pa'i sprin gzhal gyis mi lang ba dang bcas pa'i dbus na/ sprul pa'i dkyil 'khor mngon sum du bstan te de nyid du dbang bskur
zhing zab mo'i don bstan nas ting nge 'dzin gyi sgo bsam gyis mi khyab pa 'byed par mdzad do/ /de lta bu'i rje btsun rnal 'byor gyi dbang phyug 'di grub pa'i sa du zhig
brnyes pa yin zhe na/ rje btsun chen pos/ po ta la dang dpal ri o rgyan sogs/ /nyi phyed tsam gyis legs 'khor mkha' 'gro dang / /dpa' bo'i tshogs dang spyod pa'i brtul
zhugs bcad/ /rnam sprul du mas nyer gnas yi rang 'dud/ /ces gsungs

la/ de'i don rgyud sde nas ji ltar bshad pa'i kun 'dar dang / kun du bzang po'i spyod tshul bzhin du spyod pa'i rnam sprul du ma brnyes pa yin no/ /slob ma'i tshogs dpag tu
med pa la gsang sngags dang mtshan nyid kyi chos gang la gang dgos gsungs pa dang / khyad par du tshad ma rnam nges chos mchog dang bcas pa la shin tu mkhas shing / de'i
dus su na bza' sbu gu can bzhes pa la lung rig 'di bas mkhas shing rtsod pa bzang ba med par grags so/ /rtsom pa legs bshad kyi phreng ba gsar du mdzad pa yang sa skya pa
chen po la bstod pa dang / lam 'bras brgyud pa'i gsol 'debs 'brel mar yod pa/ rgya sgom tshul khrims grags la springs pa/ slob dpon cha pa la bstod pa/ rgyud sde spyi'i
rnam gzhag brtag gnyis kyi rnam bshad nyi ma'i 'od zer/ brtag gnyis kyi sa bcad/ sambu Ta'i 'grel pa gnad kyi gsal byed/ de'i sa bcad/ rab byed gnyis pa'i TIkka dpal kye
rdo rje'i mngon rtogs rgyas pa/ dbang chu chen mo/ zhi ba'i sbyin sreg rab gnas bzang po drug pa/ bdag med ma'i dbang gi tho yig ste man ngag lugs kyi skor ro/ /Dombi he
ru ka'i lugs kyi dkyil 'khor gyi cho ga sbyin sreg gi cho ga'i TI ka ste 'grel pa lugs kyi skor ro/ /sgrub thabs mtsho skyes kyi TI ka dkyil chog nas gling ma ste mtsho
skyes kyi skor ro/ bde mchog dril bu pa'i mngon rtogs chung ngu / bde mchog dril bu pa'i dbang gi bya ba'i TI ka bde mchog lU yi pa'i mchod phreng / gtsug tor rnam rgyal
gyi rtog pa gnyis kyi TIka rtog pa gnyis ka'i sa bcad/ rdo rje gdan pa'i chos

drug don zhags lha lnga'i bstod pa/ bla ma brgyud pa'i lo rgyus/ rtog pa'i sa bcad/ rtog pa'i TI ka rin chen phreng ba/ mi g.yo sngon po'i chu srung sogs man ngag tshang ma/
seng ge sgra'i sgrub skor/ gtor chen gyi cho ga spyod 'jug gi TI ka chos la 'jug pa'i sgo/ byis pa bde blag tu 'jug pa la sogs sngon med pa'i bstan bcos ngo mtshar can
mang du mdzad cing / bla ma 'di nyid kyis mdzad pa thams cad sdeb sbyor brling la tshig babs che ba'o/ /slob dpon rin po che 'dis mchan 'debs par mdzad pa yang bde mchog
rtsa rgyud/ byis pa bde 'jug lung 'di nyid dang zhib tu sbyar ba sogs te mdor na mkhas pa'i bya ba gsum gyis bstan pa'i bya ba rgya cher mdzad cing / gdan shes rab rdo rje'i
gdung rab las 'byung / sa lo gsum mdzad nas gcung la gdan sa'i mthil gzhug gtad de/ phal cher dben pa la gzhol ba mdzad nas/ dgung lo bzhi bcu zhe gcig pa chu pho stag
gi lo smal po zla ba'i tshes bcu gcig la sku'i bkod pa gnyis su bstan nas bde ba can du mngon sum du gshegs pa yin te/ rje pas mdzad pa'i gsol 'debs gdung dbyangs ma'i
mchan las/ tshes bcu'i dgongs rje btsun sku mched sogs kyis tshes bcu'i mchod pa mdzad/ nang par rje pas byon pas na bza' sbu gu thib be sku lus ma spangs par mkha' spyod
la bzhud/ gdung dbyangs kyis gsol ba drag tu btab pas na bza'i sbu gu nas bung ba'i skad lta bu'i lung bstan khyad par can byung zhes mkhas pa 'ga' zhig gi gsung rab las
bshad la/ de bzhin du sa skya'i rgan mo

zhig gi mthong snang la slob dpon nyid khyi mo zhig dang lhan cig tu chu mig rdzing kha'i stod kyi brag steng / de nas 'phur te nam mkha' la je mthor song ba mngon sum du mthong
bar grags shing / brag de la slob dpon rtse mo nyid kyi zhabs rjes dang khyi mo'i rkang rjes kyang gsal bar byung ba 'gro ba rnams kyi bsod nams gsog pa'i zhing du
bzhugs pa la/ dus phyis sngags 'chang chos kyi rgyal po ngag dbang kun dga' rin chen gyis brag de la rgyab yol sogs kyi zhabs tog gnang ba 'di yin la/ yang rnam thar 'ga'
zhig las ni chu mig rdzing khar gshegs zer ba dang sgo rum dpe khang du gshegs zer ba sogs kyang bshad cing / gdung thal las grub pa'i mchod rten sogs kyang bzhugs pa dang
/ slob dpon nyid gshegs dus rje btsun gyis mdzad pa'i gsol 'debs las kyang / de ltar 'gro ba'i don mang mdzad nas kyang / /dgung lo zhe gcig chu stag smal po yi/ /dkar
phyogs bcu la rje gcig bla chen de/ /rdo rje 'chang dbang thugs dang dbyer med gyur/ /sku gsung rten la chos kyi mdzod nang du/ /phyag gnyis rdo rje dril bu sbrel mdzad
nas/ /zhen pa kun spangs bla ma dkon mchog mchod/ /bde nas bde ba can du 'gro zhes gsungs/ /slar yang gzims sar gdan la skyil krung mdzad/ /phyag gnyis mnyam gzhag ting 'dzin
bsgoms pa'i mthus/ /mkha' la sgra dang 'od kyis rab bkang ste/ /nyid kyis bde ba can zhes zhal gyis bzhes/ /de tshe sngags dang glo bur rol mo'i sgra/ /dri zhim mchog
gis phyogs bcur gang bar 'khums/ /mkha' 'gro bye ba'i tshogs kyis

bsus nas kyang / /dag pa'i lam nas bde ba can du gshegs/ /nyid bde kho bo mi dga' ci zhig bsam/ /khyod nyid mdzad spyod phyag bzhes dran pa'i tshe/ de bas bdag nyid sdug bsngal
che gyur nas/ /zhi ba'i thabs shig mgon pos gsung du gsol/ /zhes gsungs pas/ mdor na las dag pa rnams kyi snang ngor lus ma spangs par gshegs pa dang / gdul bya thun
mong ba rnams la myang ngan las 'das pa'i tshul bstan pa'i sgo nas dag pa'i zhing gi mchog bde ba can du thogs pa med par gshegs pa yin no/ /dam pa 'di las bstan 'dzin gyi
bu slob kyang rang gi gcung rje btsun rin po che sku mched dang zhu byas dngos grub/ rmog ston la sogs pa 'gran zla dang bral ba du ma zhig byon nas rgya mtsho'i gos can
mdzes par gyur to/ /'dir smras pa/ gang sku zhal dkyil zla ba rgyas pa la/ /utpal spyan dang 'dzum mdzes mdangs gsal ba'i/ /sku yi snang cha mthong ngam dran gyur tshe/
/dwang ba'i dad pas dbang med yid rab 'phrog /de gsung mdo rgyud rgya mtsho hub gcig gis/ /legs gsol snying po bkod pa'i gsung rab tshogs/ /mthong tshe de don rtogs 'dod
rtse gcig pa'i/ /nam yang mi g.yo'i ting 'dzin nyid la bkod/ /dam pa gang thugs zab gsal sdig pa'i mngon brjod nog bral ba'i/ /rang bzhin nyid las nam yang ma g.yos zhes/
/rnam thar mthong bas 'jam pa'i rdo rje dang / /tha dad med pa'i dbyings su yid ches bskyed/ de phyir 'jam dbyangs dge bsnyen tshul 'dzin khyed/ /mi mngon dbyings nas
thugs rje'i dpung bskyed

la/ /shes nas dad pa thob pa'i rjes 'brang bdag /gdul byar bcas pa 'bral med bskyab tu gsol/ /zhes pa'i gsol 'debs kyang shugs 'byung du bgyis pa lags/grags pa rgyal mtshan/de'i
gcung rje btsun rin po che grags pa rgyal mtshan ni/ yab dgung lo nga drug bzhes pa'i dus me mo yos bu'i lo smal po zla ba'i tshes bco brgyad la 'khrungs so/ /'di'i
rnam par thar pa brjod na/ skye ba brnyes pa'i khyad par/ bslab gsum gyi yon tan brnyes tshul/ 'phrin las mdzad tshul/ lung bstan dang skye ba dran pa'i tshul bzhis rtogs
par bya'o/ /dang po ni/ skye ba bzhes pa na klu'i rgyal po'i tshul du yum la rmi lam bstan nas bkra shis pa'i ltas dang bcas te sku bltams zhing / smra shes nas dben pa
la dga' zhing brkam chags med pa'i yon tan sgrub pa la brtson pa/ byis pa'i spyod pa las 'das pa zhig tu gyur to/ /gnyis pa ni dgung lo brgyad lon pa na byang sems zla ba
rgyal mtshan la tshangs spyod kyi dge bsnyen nod de/ de tshun chad 'phral rab tu byung ba bas btsun zhing / mnyes kyang rab tu byung ba la mnyes/ 'khor dge slong kun la
gso sbyong ma chag par mdzad de/ /ja ni bdag 'dren gsungs nas khong rang yang pha tshad nas gzigs/ gzhan yang skye ba snga ma'i dge slong gi bag chags kyi cha chos gsol
tsa na/ thugs yang ba'i dus su nga'i 'di la byin len ma byas snyam pa 'byung / mchod pa'i dus su dam tshig rdzas tsam las ye mi gsol ba cig dang po byung / ji zhig tsa na
dum re gsol/ de bzhin mdzad pa ci lags byas pas/ nga la dang po chang la 'dod 'dun drag po rmi lam tshun chad du

'thungs pa rmi ba cig byung / 'di bdud las yin bsams nas ma 'thungs/ da de tsam 'dod pa mi 'dug nas bsten gsungs/ de min tha mal du sha chang zhal la mi reg skad do/ /dgung
lo bcu pa la sdom pa nyi shu pa dang / sgrub thabs mtsho skyes gsan nas bcu gcig pa la gsungs pas thams cad ngo mtshar skyes te blo gros chen po zhes btags so/ /bcu gnyis
pa la dges rdor rgyud gsum gyi po ti gsol ba'i mnal lam byung ba dang / chos thams cad kyi de kho na nyid thugs su chud do/ /de'i tshe sa chen gshegs nas chos 'khor chen
po mdzad de/ /rang gi slob ma la brtag gnyis gsungs pas ngo mtshar bar gyur to/ /bcu gsum pa la gcen dbus su gshegs pa nas bzung ste dgung lo bdun cu bzhes pa'i bar la
sngags kyi bshad pa mdzad cing / gsung ngag kyang bla mas bka' rgya lo dgur mdzad pa las bcu gsum gyi bar ma gsungs shing / de'i bar la slob dpon rin po che/ gnyan gtsug
tor rgyal po/ zhang tshul khrims grags/ snyag dbang rgyal/ bal po dza ya se na/ lo tsA ba dar ma yon tan/ sum pa lo tsA ba dpal mchog dang po'i rdo rje la sogs pa las/ bla
med la kye rdo rje rtsa ba dang bshad rgyud mtha' dag 'grel pa sgrub thabs dang bcas pa'i bshad srol mi 'dra ba du ma dang / bde mchog rtsa ba dang bshad rgyud yan lag
dang bcas pa mtha' dag dang / gsang 'dus 'phags skor rgyud gsum 'grel pa yan lag dang bcas pa dang / ye shes zhabs skor la/ rgyud dang dza yan la sogs pa'i man ngag dang
bcas pa mtha' dag

dang / ye shes zhabs kyi bye brag sman zhabs kyi rgyud 'grel man ngag dang bcas pa dang / zhal lung yan lag dang bcas pa rnams gsan no/ /rnal 'byor rgyud la/ de nyid 'dus pa
'grel pa de nyid snang ba dang bcas pa/ rdo rje rtse mo/ dpal mchog dang po/ sbyong rgyud la sogs pa yan lag dang bcas pa gsan no/ /gshin rje gshed kyi rgyud gsum yan lag
dang bcas shing man ngag du ma dang dus 'khor gyi phyi nang gi rtsis man ngag dang bcas pa dang / /mtshan brjod 'grel pa yan lag dang bcas pa dang / yang spyod rgyud la/
mi g.yo ba'i rtog pa chen po la sogs pa du ma dang / bya rgyud la/ gsang ba spyi rgyud/ dpung bzang la sogs pa du ma dang / gzhan yang mdo/ bstan rtsis/ man ngag la sogs
pa'i chos kyi rnam grangs bsam gyis mi khyab pa gsan zhing thugs su chud par mdzad de/ /chos gang zhus kyang de ma thag thugs las gsungs pa las phyis bya gsungs ba'i lugs
med/ gzhan yang rje pa na re/ nga thos rgya can ma yin te bltas rgya can yin/ bka' sde snod kyi chos la ma bltas pa tsam med/ 'on kyang dge slong cig bsgrubs na dgongs
nas 'dul lung phyi mo thub ma gzigs/ de nas dge slong mi 'grub bar 'dug nas lung yang gzigs zhes gsungs/ thugs dam la shin tu brtson te nam phyed thug par thugs dam gyis
dus 'da'/ de nas tho rangs snga mor na bza'i tshags mdzad/ dgun yin yang sku rags la bum pa dril nas tho rangs su khrus mdzad nas thugs dam la 'jug chos gsungs pa'i dus
su yang chos gsung du 'byon pa dang kye rdo rje

bsgom gyin byon nas khri thog tu phebs pa dang / dbu rgyan la rigs bdag tshar yong / chos gtor de la thun gtor gyi dod mdzad/ chos gsungs pa la bzlas pa'i dod mdzad cing /
chos thon pa dang yang yar la bde mchog gcig bsgom gyin gshegs te/ mdor na nyin zhag phrugs re la dkyil 'khor mi 'dra ba bdun cu tsam re bsgom/ gzhan yang yang na thugs dam/
yang na gzigs rtog yang na chos gsungs pa ma gtogs sku gsung thugs tha mal du bzhugs pa sus kyang mthong ma myong skad do/ /gsum pa la bshad pa mdzad pa ni/ gzhung ji
ltar dka' zhing ma 'dris kyang snga lta mi dgos par ngag don sleb pas slob ma rnams kyis rtogs par sla ba yin no/ /rtsod pa ni/ gzhan gyis brtsad cing dris pa na spobs pa
mi thogs pa lung rigs kyi sgo nas chos dang mthun par lan 'debs pas pha rol po'i log rtog sel ba yin no/ /legs par bshad pa'i cha gsung rab gsar du mdzad pa yang lam 'bras
brgyud pa'i gsol 'debs/ brtag gnyis kyi 'grel pa dag ldan/ rgyud gsum gyi mngon rtogs rin po che'i ljon shing / rgyud sde'i dum bu brgya bcu gsum pa/ stong thun sa bcad/
rje btsun sa skya pa chen po'i rnam thar/ slob dpon rin po che'i rnam thar tshigs bcad ma/ rje btsun nyid kyi mnal lam gyi rnam thar/ rgyud 'bum gyi dkar chag bla chen
mal gyi chos skor gyi dkar chag kye rdo rje'i chos skor gyi dkar chag tshar gsum khug pa'i man ngag kye rdo rje'i mngon rtogs yan lag drug pa/ ba ri lo tsA ba'i lugs kyi
kye rdor

dpa' gcig mngon rtogs yan lag drug pa/ dga' ston rdo rje grags la gdams pa/ kye rdor las bzhi'i sbyin sreg gi cho ga rdo rje bdag med ma'i mngon rtogs/ lam 'bras brgyud pa'i
gsol 'debs chung ngu gcig kye rdo rje'i dkyil 'khor bkra shis/ dus tha ma'i cho ga kye rdo rje'i bstod pa daNDa ka bdag med ma'i bstod pa/ de'i sa bcad/ mi g.yo sngon po
la bstod pa/ rdo rje gur gyi sa bcad/ 'grel pa gur rgyan/ gur gyi thig gi gsal byed/ ku ru kulle'i sgrub thabs/ dpal he ru ka'i chas drug rdor dril gyi mtshan nyid/ de
nyid gsum pa/ bla ma lnga bcu pa'i TI ka rtsa ltung gi 'grel pa 'khrul pa spong ba/ dpal he ru ka'i byung tshul/ bde mchog lU hi pa'i sgrub thabs/ nag po pa'i dkyil chog
gi 'grel pa/ nag po pa'i dkyil chog nag po gzhung drug gi sa bcad/ dril bu pa'i lo rgyus dang sgrub thabs/ tshes bcu'i mchod pa bya tshul/ dril bu rim lnga'i khrid yig phag
mo zhal gnyis ma'i sgrub thabs/ rdzogs rim sngags kyi de nyid/ las bcu'i gdams ngag mai tri mkha' spyod kyi rgyud kyi dum bu/ mai tri mkha' spyod kyi sgrub thabs/ rjes
gnang gi cho ga nA ro mkha' spyod sgrub thabs/ sgom bzlas la brten nas mkha' spyod sgrub thabs/ rjes gnang gi cho ga tshogs mchod mdor bsdus/ tshes bcu'i mchod pa/ sbyin
sreg gi cho ga mar me'i sbyin sreg pra dbab pa'i gdams ngag gnod sbyin mo sgrub pa'i gdams ngag sman chen po'i bcud len/ rdzogs rim rtsa dbu ma'i khrid yig rnal 'byor ma
kun spyod

kyi TI ka de'i don bsdus/ tshogs bdag dmar chen gyi sgrub thabs/ dgra nag lha bcu gsum ma'i sgrub thabs/ rdo rje 'jigs byed kyi bstod pa/ yo ga rdo rje 'byung ba'i TI ka rab
gnas don gsal/ argha'i cho ga sbyong rgyud gzhan phan spyi chings/ spyod rgyud kyi sa bcad/ kun rig gi cho ga gzhan phan 'od zer/ gzhan phan nyer mkho/ ro sreg gi cho ga
dang / zhi ba'i sbyin sreg rigs gsum spyi'i dkyil chog dpa' bo gcig sgrub kyi rgyud kyi TI ka 'jam dbyangs kyi bstod pa rgyud gsum 'khor lo/ 'jam dpal mtshan brjod 'don
thabs/ 'jam dbyangs a ra pa tsa na lha lnga dkar po'i mngon rtogs/ a ra pa tsa na'i dkyil chog don zhags kyi cho ga yang don zhags kyi maNDal/ brda byang chub sems dpas
mdzad pa'i bstod pa/ srung ba bri tshul/ phyag na rdo rje'i gzungs kyi man ngag rgyas par bshad pa/ rdo rje rnam 'joms rgyud kyi TI ka /sa bcad/ dpung bzang gi rgyud kyi
TI ka /sgrol ma spyi sgrub/ lha mo nyer gcig so so'i sgrub thabs/ bstod pa 'don thabs kyi brjed byang / las tshogs nyi shu rtsa gcig gi gzhung gi TI ka de'i sa bcad/ sgrol
ma lus dkyil gyi mngon rtogs mchims chos seng la spring yig tu byas pa/ sgrol ma nyin zhi mtshan khro'i sgrub thabs/ dug gzhil ba/ nor sgrub pa rnams kyi man ngag maNDal
bzhi'i gsol 'debs bsdus pa/ maN bzhi rgyas pa/ gnyan gyi sgrol ma yan lag drug pa/ phyag 'tshal nyer gcig gi sa bcad/ de'i TI ka gsal ba'i 'od zer/ mkha' lding gi mngon

rtogs/ sgrub thabs brgya rtsa'i TI ka shAkya'i rgyal po'i gdung rabs/ bod kyi rgyal po'i rgyal rabs mdor bsdus pa/ rgya bod kyi sde pa'i gyes tshul/ dus tshod nges par bzung
ba'i rtsis/ ga ring rgyal po la rtsis bsdur gyi yi ge las dang po pa'i chos spyod rin chen phreng ba/ sdom pa nyi shu pa'i 'grel pa/ spyod 'jug gi sa bcad/ phyag yig dgu
phrugs kyi yi ge nyams dbyangs chen mo sogs gsung mgur gyi tshogs du ma/ sman dpyad rgyal po'i dkor mdzod rnams la sogs pa/ bla ma 'dis mdzad pa'i bstan bcos rnams ni sdeb
sbyor gtso bor mi mdzad par phan pa lhur mdzad mod kyang / brjod bde zhing rtogs sla la rna bar snyan pas mkhas pa rnams kyi yid 'phrog pa kho na yin no/ /bla ma rje
pa 'di'i mchan dang 'khor lo'i dpe bris mdzad pa ni/ gnyags ma/ lam 'bras gegs sel mchog dbang gsum grol lam la brten te bskur ba/ bsam mi khyab kyi gzhung rin chen 'bar
ba/ dril bu skor gsum/ sbyong rgyud/ dpa' bo gcig tu grub pa'i rgyud/ phyag 'tshal nyer gcig gi mngon rtogs/ lam gyi yan lag dang bcas pa nyi ma sbas pas mdzad pa/ smra sgo
mtshon cha lta bu'i mchan dang / dpa' bo gcig sgrub kyi dpe bris rnams mdzad do/ /gzhan yang grub pa'i mtshan ma ngo mtshar ba thob pa ni/ yi dam lhas byin gyis brlabs
pa dang / bsams na shes pa'i mngon shes dang / lha klu dag gis dris pa'i the tshom sel ba dang / dgos pa khyad par gyi tshe lha klu la sogs pa ji ltar bsgo ba nyan pa dang
/ nyid kyis rtogs par dka' ba 'ga' zhig dgos pa khyad par

can mthong ba'i tshe/ mchod pa'i khyad par dang bcas pas gsol ba btab na rnal 'byor dbang phyug gis ston zhes rje nyid kyis gsung ngo / /bla ma la gus pa la bla ma yab sras
nges par rdo rje'i 'chang yin pa la the tshom mi mnga' bar/ zhal bzhugs pa na sku gsung thugs ji ltar mnyes pa bzhin bsgrubs nas/ tha na kyal ka'i phyir yang gsung ma bzlog
sku 'da' ba'i tshe yang bdag nyid glud du gtong ba'i bar du mdzad/ sku 'das pa na/ ci yod bla ma'i phyir du gtong / dngos rdzas la 'dzin pa med pa ni/ chos 'khor yang
rim pa gsum mdzad/ rgyun du dge 'dun brgya phrag re la tshugs btsugs/ dbu rtse rnying mar grags pa'i gtsug lag khang 'di bzhengs/ bla ma dkon mchog rgyal po'i nang rten
gser gyi gdung khang / bla ma sa chen gyi nang rten bkra shis sgo mang / slob dpon rin po che dang gcung gi nang rten gser sku rnams bzhengs/ de dag gi drung du mar me mtshan
thub brgya rtsa btsugs/ chen po la 'os pa'i gdugs dang rgyal mtshan/ bla bre chen po dang / dril bu'i gdung ring gdung khebs la sogs mang du phul/ rin po che'i mdo mang
dang rgyud 'bum la sogs pa bka' 'gyur phal cher gser las bzhengs nas gsung sgrogs rgya cher mdzad/ phyag tu 'bul ba byung ba'i rin po che dang dkar po 'dres pa'i 'bum
cha sum brgya lhag pa byung ba la/ brgya phrag gcig bla ma gong ma'i gdung gi drung gtsug lag khang 'dir phul/ gzhan rnams bstan pa rgyas par bya ba'i phyir gtsug lag khang
gzhan dang dge bshes du ma'i phyag tu phul/ gzhan yang

gcung pa ba gug shi jo 'bum bya ba'i slob ma gcig mi nyag rgyal rgod kyi bla mchod la phyin/ de nas dngul gyi spyad cha dang / gos khyad par can mang po'i phod kha dang / bla
bre sha ba ma la sogs pa longs spyod rgya cher 'bul ba byung / de la sogs pa chos dang zang zing gi 'bul ba rgya chen po byung ba thams cad dkon mchog mchod pa dang /
sdug phongs la sbyin pa rgya chen po mdzad pas/ bde ba can du gshegs pa na gdan dang na bza' phrugs gcig ma yin pa/ gser til 'bru tsam mam/ yo byad bre gang ri ba ma bzung
ba de ni ngo mtshar che ba yin no/ /bzhi pa ni/ rje nyid kyi zhal nas/ kho bo lo nyi shu pa'i g.yang dbar nyi phyed cig gnyid du song ba'i rmi lam du mtshan brjod bton
pas/ phyed tsam 'thon tsa na gnyid sad/ yang lo nyer gcig pa'i g.yang bar nyi phyed cig tsog gnyid du song ba'i rmi lam na skye ba snga ma la bzung ba yin byas te mtshan
brjod tshar gcig kha don du bton pa rmis pa'i rjes su 'phags pa 'jam dpal skye ba bdun gyi bar du yi dam gyi lha'o zhes lung bstan pa rmi gsung / lo nyer gnyis pa'i dus de
ka tsa na nyal ba'i rmi lam du rgya gar gyi yul shar phyogs bha rendra na rin po che'i nags rgyas pa cig yod/ de na ri la dgon pa cig na sngags pa'i paNDi ta bgres po gcig
tu yod pa la/ de'i byang na yul chen po gcig gi byang ngos na rgyal pos lha khang brtsigs nas rab gnas zhu ru byung bas nga rgas nas mi nus/ nga'i ming sgo mtha' yas
pa'i blo gros bya ba yin/ ming de sgo gong la bris la zhog des bar chad bsrung ba yin/ de nas nga'i slob ma paNDi ta gzhan zhig la gyis byas

so/ /de nas tshe'i dus byas nas ma ga dhA bya rgod phung po'i ri'i byang ngos na btsun pa'i paNDi ta rgas po cig yod pas/ tshe'i dus byas nas o rgyan gyi yul gyi byang gi ri
la dgon pa cig yod/ de'i shod na lha khang cig na 'khor rnams yod/ de'i dpon btsun pa'i paNDi ta gcig tu yod pa las 'das/ de nas skye ba gnyis yod de brjed/ de nas bod
gcung pa'i phu byang du bstan pa'i mda' bye tshub ldang ba'i shar gyi gad le'i logs nas kha byang du bstan pa na them pa la 'dzegs pa na dgon pa cig yod/ de na lho phyogs
na nag po tshangs byas pa/ byang ngos na mchod khang cig gi nang na gser gyi mchod rten gcig gi nang na sngags pa bgres po cig tu yod pa'i tshe mtshan brjod mang du bshad/
de'i dus kyi 'grel pa sngags don rnam gzigs yin/ de'i dbu na/ thob dka' rgyu dang bcas pa yi/ /mtshan gyi don rnams bsdus pa yin/ bya ba cig yod de da lta sgam 'di na
bzhugs/ de rtsa ba mtshal gyis bris par bshar mar 'dug pa dran/ spyir ngas skye ba bdun tsam dran pa rmis/ gnyid sad pa dang ston pa spal ston gam na 'dug pa la bzlas te
dpe g.yangs pas 'grel pa de snang ngo / /dus phyis lo so bdun lon nas/ slob dpon rin po che bde ba can du gshegs nas ring po ma lon pa'i tshe/ dgun gyi tho rangs mnal du
song ba'i tshe slob dpon rin po che'i gdung khang gi gseb nas sbrang bu che'i skad lta bus sgra bar snang la thon te 'di skad ces/ khyod ni 'di nas byang phyogs su zhing
khams dpag tu med pa 'das pa na 'jig rten gyi khams gser gyi mdog

can zhes bya bar de bzhin gshegs pa gser 'od rnam par rtsen pa zhes bya ba'i bstan pa la/ da lta 'khor los sgyur ba'i rgyal po bsod nams mtha' yas zhes bya ba bzhugs/ de'i
sras 'khor los sgyur ba'i rgyal po yon tan mtha' yas su skye'o zhes pa'i sgra bar snang la grags so zhes gsungs so/ /dgung lo zhe dgu pa la ru mtshams su snga res byon pa'i
mnal lam du ri chen po cig gi zhol na/ khang pa chen po gcig gi 'og na yang mi mang po rong rong 'dug steng na yang mi mang po 'dug pa'i dbus na bla ma yab sras bzhugs
pa'i drung nas gzhan zhig tu bzhud dgongs tsa na/ bla ma yab sras kyis bzhi pa'i lam bstan nas mi snang bar gshegs/ steng gi mi rnams la khyed rang 'gro 'dod na nga'i zla
la shog lam rgyus nga la yod pa yin byas nas ri de'i phrad la nub phyogs su byon pa dang / mi rnams langs nas phal cher rje btsun gyi phyi la byung / 'ga' zhig langs nas
de nyid na 'dug 'og na g.yang sa cher yod pa'i lam cig 'dug pa la/ zhal byang du gzigs te brag them cig la 'dzegs nas 'di na yar shog byas pas mi brgya tsam phyi na yar
byung / gung ston la sogs pa 'ga' zhig gung thang du 'gro zer nub phyogs su song ngo / /mang po gcig nged kyis mi thar zer te de na 'dug mi de rnams kyi nang nas phyag rgya
chen po pa bya ba rbab tu lhung zer/ ma shi'am byas pas ma shi zer/ da khyed rang rnams shog byas nas bzhi pa'i lam bstan te/ der dpon g.yog 'thon pa rnams yar byon pa'i
byang ngos na ri zur zug po cig 'dug shar ngos na gong nyag cig 'dug pa la ri la

lam gnyis yod pa la byang gi de bla chen gyi byang chub sems dpa' stag btang ba'i lam yin/ shar gyi 'di zhu yas btang ba'i lam yin/ khyed rang byang gi lam la 'gro ba rnams
song / ngas mi thar bas shar lam la 'gro khyed 'gro ba rnams kyang shog byas te ska/ de la 'dzegs pa dang / sum cu rtsa drug tsam phyi la byung ba las/ sum cu tsam gyis
cung ma thar ba la bzhi pa'i lam bstan te phyi na yar shog byas te/ na bza' ther ma rkyang cig gsol nas byon pa dang nyag der sleb/ phyi la ngo shes pa dga' ston dang gzhan
lnga drug tsam sleb 'dug der nyag de'i rgyab na sa phyogs dkar la snum pa yod zer nas byon pa dang mnal sad de/ de'i don la bsams na 'og gi de rnams srid pa'i rgya mtsho/
steng ma 'khor mang po 'ong ba'i rtags/ langs pa rnams dbang bskur ba dang / gung thang du song ba rnams re zhig 'khor ba las mi 'thon pa/ rbab tu lhung ba de nga la
khros pas dam nyams pa/ ma shi ba de 'chi khar ngas dam tshig gsos pas ngan song du ma lhung ba/ lam khar las pa cung zad lam bsgom pa/ lam gnyis ka'i khar las pa cung zad
rtogs pa rnyed pa/ sum cu tsam ma thar ba snga ma bas cung zad rtogs pa mtho ba/ nga'i zla la sleb pa de rnams bzod pa thob ste/ rje btsun rang gi slob ma la stag lta bu'i
lus ma spangs par grub pa thob pa ni mi 'ong / zhu yas lta bu'i bzod pa thob pa lnga drug yong bar 'dug gsungs/ dgung lo nga drug pa'i rmi lam na bla ma'i zhal nas/ ngas
khyod la chos bstan pa thams cad 'dir 'dus pa yin te/ byang chub

sems kyi bdag nyid dngos/ /dang po chos nyid gdan du bya/ /'byung ba rlung la sbar zin bya/ /gtum mos me drod rab tu bskyed/ /byang chub sems rgyun dbu mar bzhugs/ la sogs
'byung ba dbang du 'du/ /ye shes lnga ni mngon gyur nas/ /'chi ba med pa'i gnas thob bo/ /zhes gsungs pas phyi nang gi rten 'brel thams cad thugs su chud do/ /yang 'di'i
ngo mtshar ba'i rnam thar ni/ rgya gar du 'jigs byed kyi bskyed rim gsal zhing / rdzogs rim dang lhag bsam dang bral ba zhig tshe'i dus byas nas/ dbu dgu'i dod wa ba dgu
brtsegs byas pa'i 'dre gdug pa can cig tu skyes/ de nyid kha che paN chen bod du byon pa'i rjes la 'brangs te/ su gang gis kyang bzlog par ma nus pa'i tshe/ paN chen sa skyar
phebs pa'i skabs su rje pas rdo dril bsnams nas bsu ba la byon/ 'gab 'brangs de mkhyen nas rdo dril nam mkhar bzhag nas bskrad pas/ rgya gar la yang ldog ma nus pa rgya
nag la song bas/ deng sang rgya nor kham che tsam gyi rjes la myul ba de'o/ /yang skabs shig tu rje btsun gzims spyil dkar por thugs dam la bzhugs dus/ chos rje la paN
chen gyis khyod kyi khu bo ci byed kyin yod gsungs/ thugs dam la zhugs zhus pas/ rang re bltar 'gro gsungs/ bdag gi sngon la phyin lags kyis zhus pas/ mnyam du 'gro gsungs
nas rje pas gsang ba 'dus pa'i bdag bskyed tshar nas mdun bskyed kyi mchod bstod mdzad pa'i thad du phebs/ /rje pas phyag mdzad snyam bzhengs/ rdor dril cog tse khar
bzhag dgongs tsa na bar snang la khrol le

bzhag 'dug pa la/ paN chen na re/ de tsam la ngo mtshar rgyu tsam yang yod de gsungs pas/ rje btsun gyis ngo mtshar du re nas byas pa ma lags gsungs/ de'i tshe rje pa la paN
chen pas phyag lan mdzad pas/ paN chung rnams kyis khong dge bsnyen cig la phyag lan mdzad par mi 'os/ snga gong nas kyang phyag lan mi mdzad par zhu phul bar gda'/ zhal
chad yod pa ma lags sam zhus pas/ de yin te khong mahA badzra dngos su 'dug pa gsungs te/ gsang ba 'dus pa'i dkyil 'khor du gzigs pa yin gsungs/ yang skabs shig tu sa skyar
paN chen pas dus 'di la nyi ma gzas 'dzin zhes yi ge btab/ rje pas de skad mi gsung ba zhu da lan cis kyang mi 'dzin pa 'dug zhus pas/ paN chung rnams kyang thugs khrel
gyi rnam pa mdzad/ de nas paN chen chos rje pa dang bcas pa shang sreg shing du phebs/ nyi ma gza' 'dzin dus btab bzhin ma byung bas/ paN chen pa na re/ de tsam dag kho
rang shes te stod ya gi na dge bsnyen rgan po cig nga rgyal yod gsungs lo/ /yang rje pas klu nag po 'khun shes la/ nga gtsug lag khang cig byed pas khyod kyi nor 'di rnams
gzhan cig du bskyel dgos gsungs pas/ phyogs kun tu btsal bas rgya mtsho'i mtha' pha gi na cung zad cig 'dug gzhan bskyed sa ma rnyed zer/ ci tsam nas 'khyol gsungs pas/
gser rkyang pa bskyal na yang lo stong dgos zer/ 'o na khyod rang sdod la sa blangs gsungs nas mon rdo rje rA dzAs sna drangs/ rje pas ded de deng sang bla brang shar
gyi pha bong rom me ba de yin te/ de

nas dbu rtse rnying mar grags pa 'di bzhengs pa yin no/ /yang rje pa byang gi sa cha brag phug lto sbrel pa/ bar na dkar khung yod pa cig na bzhugs pa'i tshe/ tshes bco lnga'i
zla ba rgyang pa na lung pa'i mda' na jig dir mang po 'dug pa la/ nye gnas kyis bltas pas rta pa mang po byung ste re zhig nas rje pa'i gzims phug tu song ba dag shong
sa ni med snyam dkar khung nas bltas pas/ mi mang po skad mi go ba sna tshogs smra zhing thal mo sbyar/ byis pa lo brgyad pa gos dkar po gyon zhing g.yu'i bya ru bzhi btsugs
pa cig gis lo tsA byed de/ /rje pa 'gro ba'i don la 'byon dgos tshul zhu yin 'dug pa na/ nga rgas shing las 'brel tsam med pas khyed la phan mi thogs/ /nga'i tsha bo
kun dga' rgyal mtshan dang khyed las 'brel yod pas gtang ngo gsung ba sogs gleng / de nas rje pa byon nas chang yod dam gsungs pa la/ nye gnas kyis mang po tsam med bum
gang bdog zhus pas/ ci rung gi bltar mi rung bas khyed rang ma blta zhig gsungs/ chang thod par byin rlabs mdzad pas thams cad bzi bzi 'thung zhing mtshan gang glu gar byed
pa mthong ste/ de dag ni hor gyi lha gnam the'u dang / bod kyi btsan thang rgyal po yin par bshad la/ gzhan yang klu gtsug na rin chen rgyan sna tshogs kyis spras pa
mgo bo sa skya dang / mjug rgya nag tu gtad pa'i sgo nas dpal sa skya pa la dpal 'byor gyi rten 'brel bsgrigs pa sogs mtha' yas shing / dgung lo re gcig pa'i tshe mnal lam
na ne'u gseng cig gi dbus na bzhugs 'dug pa dang / bud med sngon mo kha cig na re mkha' spyod du byon zer ba

la/ rje btsun gyis nga la mkha' spyod kyis ci bya/ sangs rgyas kyang sems can gyi don las med pas mi 'gro gsungs/ mdun na rdo dkar 'jam cig 'dug pas drung na 'khod nas 'di'i
steng du zhabs bzhag na mkha' spyod du 'gro zer/ der yang zhabs ma bzhag pa rmis gsungs/ dgung lo re bdun pa'i dbyug pa zla ba'i mtshan mo bla chen nyid la byang sems brgyad
kyis bskor ba'i g.yas su kye rdor lha dgu/ /g.yon du shAkya thub pa la kauNDi nya la sogs pa dgra bcom brgyad kyis bskor ba'i rnam 'phrul bstan nas/ bla ma sa chen
gyi zhal nas khyod rab tu 'byung na su la 'byung / dbang len na gang la len gsungs pa na/ bdag rab tu 'byung ngam dbang len na mkhan po dang slob dpon du gyur pa chos rje
nyid do zhes zhus pas/ de kho na bzhin khyod kyis legs par rtogs pa de bzhin no/ zhes dbugs phyung / gzhan yang de'i mtshan thog thag bla chen dang dris lan gyi sgo nas
the tshom mang po chod gsungs so/ /dgung lo re brgyad pa'i tshe bde ba can du spyan 'dren pa'i lha'i pho nya mang po byung ba phyir ldog dgung lo re dgu pa la lha du ma lhags
nas mi mjed kyi mi bsngags pa dang / bde ba can gyi bsngags pa brjod pa'i sgo nas spyan 'dren pa na/ kho bo zhing bzang ba la dga' ba dang ngan pa la mi dga' ba med
la/ zhing sbyong ba la zhing dman pa khyad par du 'phags shing / bdag la ltos pa'i mgon med pa 'ga' zhig yod pas mi 'gro gsungs nas bzlog de nas bdun cu pa na ci nas kyang
gshegs so zer ba na/ bde ba can gyi bkod pa yang gzigs

shing / thun mong du sa g.yo ba/ sgra grag pa/ 'od phung 'phro ba la sogs pa snang ngo / /bdun cu pa'i srod la phyi na yod pa 'ga' zhig gis kyang spyan 'dren pa'i lha tshogs
du ma mthong zhing / chos rje sa paN drung na 'dug pas kyang gzigs skad/ tho rangs chos rjes cog tsog pur 'dug ste gsol ba btab pas/ cung zad mnal ba na bde ba can nas
'od zer ba'i lha tshogs nam mkha' khyab pa'i gzugs can rin po che'i dra bas bskor ba rnams kyis seng ge'i khri rgyan du mas spras pa dang / mchod pa'i bkod pa du ma dang
bcas pas rje pa bde ba can du spyan 'dren zer ba la gsol ba btab pas re zhig cang mi smra bar 'khod par snang ngo / /rje nyid la gsol ba btab pas gshegs pa la spro bar gzigs
nas/ khyod kyang bde ba can gyi bkod pa la ltos shig gsungs te phyag gis brda sprad pas/ bai DUrYa'i sa gzhi dang rin po che'i shing ljon pa la sogs pa'i bkod pa yid
'phrog pa gzigs so/ /der dang po gser mdog can du gshegs gsungs pa dang mi 'gal lam zhus pas/ bla ma yab sras kyi drung du skye bar gyur cig ces smon lam gyi stobs las re
zhig bde ba can du 'gro gsungs/ de nas rnam thar 'ga' gsung ba sad pa na bsnyel skad/ de'i tshe yan lag bdun pa sngon du 'gro bas dkyil 'khor bsgom pa la sogs pa mdzad nas
chos rje pa la/ kho bo re zhig bde ba can du 'gro/ der yun mi ring ba cig bsdad nas gser gyi mdog can du sngar bshad pa'i tshul gyi 'khor los sgyur ba'i cha byad du byas
nas sangs rgyas kyi zhing sbyong bar byed/ de nas skye ba gsum pa'i lus de la

brten nas lus de ma spangs par phyag rgya chen po mchog gi dngos grub thob tu re ba yin gsungs nas gsang sngags kyi rten 'brel zab mo la rtse gcig tu mdzad de/ gdan sa ni lo
nyer drug pa nas bdun cu'i bar lo zhe lnga mdzad ces gdung rabs kha cig las 'byung ba la/ ngo mtshar snang ba las dgung lo bcu gsum pa'i tshe gdan sa mdzad par yang bshad
do/ /gang ltar de nas dgung lo bdun cu pa me pho byi ba'i khra zla ba'i tshes bcu gnyis la bde ba can du gshegs so/ /de lta bu'i rje btsun rin po che nyid la slob ma'i
tshogs bgrang yas kyang mtshon pa tsam zhig brjod na/ gnas lnga rig pa sa skya pan chen dang / /dbang phyug grags dang bande bshes gnyen grags/ /thugs kyi sras mchog shAkya
grags pa dang / /rigs 'dzin grags te grags pa'i mtha' can bzhi/ /de bzhi'i steng du lde ston dkon mchog grags/ /dga' ston rdor grags sras ston blo gros grags/ /'jigs
med grags te grags pa'i mi brgyad dang / /smu chu byang grags gtsang ston brtson 'grus grags/ /lha thog yon tan shes rab rin chen te/ /gur rgyan zhus pa'i slob bu rnam bzhi
dang / /rtsis 'dul gzhon seng khams kyi 'dzi ston dang / /dbon ston skyer khang jo sras lcags rdor te/ /rigs 'dzin sdom brtson bzhi sogs mang du byon/ /zhes pa ltar ro/
/'dir smras pa/ dbu skyes pad dkar chun po ltar mdzes shing / /bzhin ras bye ru dmar po'i mdangs 'od can/ /gangs ri'i phung po lta bur lhun chags sku/ /dran pa'i mod la
dad cing spro ba 'phel/ /gang gi mkhyen pa

nam mkha' ltar yangs pas/ /nges gsang rgyud sde'i don rnams rang dbang 'grel/ /bcu phrag bdun gyi dkyil 'khor lha tshogs dang / /rgyun du dbyer med rol pa'i ting 'dzin can/
/dus mthar bde ba can sogs rim bgrod nas/ /da lta rdo rje 'dzin pa'i sar bzhugs khyed/ /mkhyen brtse nus pa'i rdzu 'phrul bsam yas phyir/ /khyed rigs 'dzin pa'i dad ldan
bdag rgyud la/ /lung dang rtogs pa'i yon tan cher bskyed nas/ /sa skya pa yi bstan pa'i rgyun 'di nyid/ /mchog tu 'phel zhing yun du gnas pa yi/ /thogs med nus pa'i dpal
la dbang bsgyur mdzod/ /ces dad pa'i rgya mtsho las rang byung du byung ba'i gsol 'debs kyi rba rlabs so/ /de lta bu'i bla ma rje btsun chen po de nyid kyi gcung dpal chen
'od po ni/ yab dgung lo nga dgu pa lcags pho rta lo smin drug zla ba'i nyi shu lnga la 'khrungs te/ de ni thugs brtan zhing yangs la brtson 'grus dang ldan pa/ yab mes
kyi chos la sbyangs shing man ngag mang po mnga' ba/ khyad par du gso ba rig pa'i sgo nas brtse ba'i thugs rjes 'gro ba mang po'i don mdzad cing / 'di nyid kyis mdzad pa'i
gso ba rig pa la brgyad chung nyi ma'i 'od zer zhes bya ba'i bstan bcos yod par grags la/ dgung lo nga bzhi bzhes pa'i dus su chu mo phag gi lo zla ba lnga pa'i nyi shu
gcig la bde bar gshegs so/ /bla ma gcung de la sras gnyis byung ba ni/ ma gcig gar phu ma nyi khri lcam zhes bya ba khab tu bzhes pa las 'khrungs pa yin te/ de yang che
ba de chos kyi rje sa skya paNDi ta zhes grags la/ mtshan kun dga' rgyal mtshan zhes bya ba yin

no/ /de nyid yab dgung lo so gsum bzhes pa'i dus su chu pho stag gi lo khra zla ba'i nyi shu drug la 'khrungs shing / de'ang yum gyi lhums su 'jug pa na klu'i rgyal po rin
po che'i rgyan mig gis bltar mi bzod pa cig khyod la gnas g.yar zer ba rmis shing / lhums su zhugs pa na yum la ting nge 'dzin bzang po skyes/ bltams pa na bar snang 'od
kyis khyab pa dang / bltams nas 'gog thub pa na snga ma'i bag chags sad pas saM skr-i ta'i skad smra ba 'ga' re byung / yum gyis 'di la gu ba cig yong ba ma lags sam/ gtam
go rgyu med pa smras yin gda' zhus pas/ rje pas saM skr-i ta mkhyen pas gzigs nas/ khyod kyi bu la gu ba byung dogs med gsungs skad/ gzhan yang phyag mdzub kyis nA ga ra
dang lanytsha la sogs pa rgya gar gyi A li kA li tshar re bris nas klog pa'i tshul mdzad/ de la mi 'gom par phyag gis phyis nas gtong ba dang / rgya klog bod klog ma bslabs
par mkhyen cing / de nas thos bsam gyis rgyud sbyangs pa'i tshul ni/ rgyu dus su shes bya la bslab pa'i tshul dang / 'bras dus su rig pa'i gnas lnga mkhyen pa'i tshul/
de ltar yongs su rdzogs pa'i paNDi ta chen por gyur nas bstan pa dang sems can gyi don ji ltar mdzad pa'i tshul rnams su yod pa las/ dang po ni gsan yig lhug par bris
pa rnam thar gzhan du rgyas par 'byung yang / chos rje nyid kyi chag lo'i dris lan du gsal zhing / go sla ba'i tshigs su bcad pa ni 'di ltar/ sdeb sbyor rin chen 'byung gnas
dang / /dmar ser dang ni rgyal ba'i lha/ /bde bar gshegs pa'i

dpal la thos/ /rgyan gyi bstan bcos daNDi dang / /dbyangs can mgul rgyan la sogs pa/ /dge 'dun dpal la legs par bslabs/ /mngon brjod bstan bcos 'chi med mdzod/ /de yi rgya
cher 'grel bcas pa/ /mkhas pa gsum la legs par gtugs/ /nag mo khol gyi snyan ngag gsum/ /bde bar gshegs pa'i dpal gyis bshad/ /byang chub sems dpa'i skye ba'i rabs/ /bdag
nyid chen po gnyis las thos/ /gsang ba 'dus pa 'phags pa'i skor/ /ye shes zhabs kyi yan lag rnams/ /bdag nyid chen po gnyis las thos/ /de nyid kyi ni rgyud 'grel gsum/ /bde
mchog nyung ngu'i bshad pa'i rgyud/ /mkha' 'gro rgya mtsho la sogs bdun/ /kye rdo rje yi rgyud gsum dang / /de yi rjes 'brang Dombi'i skor/ /rnyog med a ralli sogs gsum/
/mgon po mngon par 'byung ba'i rgyud/ /de nyid 'dus pa 'grel bcas pa/ rdo rje rtse mo dpal mchog dang / /mkha' mnyam thams cad gsang ba dang / de dag gnyis ka'i 'grel
pa dang / /ngan song sbyong ba yan lag bcas/ /khro bo'i rgyal po'i rtog pa che/ /de bzhin gsang ba chen po sogs/ /dpung pa bzang po legs grub dang / /gsang ba spyi rgyud
la sogs pa/ /mtshan brjod bshad pa lugs bzhi dang / /brtag gnyis 'grel pa ku mu ti/ /mu tig phreng ba padma can/ /rin chen phreng ba'i rnam bshad rnams/ /sa skya'i 'jam
dbyangs nyid las thos/ /dus kyi 'khor lo yan lag bcas/ /brtag gnyis bde mchog nyung ngu yi/ /'phags pa gnyis kyi stod 'grel bcas/ /rnam snang mngon par byang chub

pa/ /mtshan brjod bshad pa lugs rnam gnyis/ /de la sogs pa mang po zhig /bdag nyid chen po gnyis ka las/ /yang nas yang du lan mang thos/ /gsang ba nor bu'i thig le dang /
/rdo rje sa 'og gsang ba rgyan/ /rdo rje snying po rgyan gyi rgyud/ /'di rnams bod du sngon ma 'gyur/ /bdag gis su ga shrI las/ /thos nas bsgyur zhing gtan la phab/ /ces
bshad cing / gsan yig zhib par dngos grub brnyes pa'i slob dpon chen po lho pa kun mkhyen rin chen dpal gyis mdzad pa'i rnam par thar pa las shes par bya'o/ /gnyis pa 'bras
dus su rig pa'i gnas lnga mkhyen pa'i rnam par thar pa la gnyis te/ shes bya ji snyed pa mkhyen pa'i rnam par thar pa dang / ji lta ba mkhyen pa'i rnam par thar pa'o/
/dang po ni/ bdag nyid chen po 'dis ni sku tshe dpag tu med pa'i sngon du mkhas shing grub pa brnyes pa'i bla ma dam pa mang du bsten nas/ shes bya kun la legs par sbyangs
pas sku tshe 'dir rang gi ngang gis 'jug pa'i mkhyen rab phul du byung ba dang / sku tshe 'dir mkhas pa du ma bsten cing legs par sbyangs pa dang / lhag pa'i lha yis rjes
su bzung bas shes bya kun la thogs pa med pa'i mkhyen pa mnga' zhing / sngar smos pa'i chos kyi rnam grangs de dag kyang phal cher ni lan re dang / shin tu dka' ba rnams
kyang zung re gsan pas mkhyen pa yin te/ nyid kyi gsung las/ sgra pa nga yin rtog ge pa nga smra ba ngan 'joms nga 'dra med/ /sdeb sbyor nga mkhas snyan ngag nga nyid
mngon brjod 'chad la 'gran med nga / /dus sbyor ngas

shes phyi nang kun rig rnam dpyod blo gros mtshungs med nga / /'di 'dra gang yin sa skya pa ste mkhas pa gzhan dag gzugs brnyan yin/ /zhes dang / 'ga' zhig 'di skad du 'dri
ste/ /sa skya paNDi ta khyod mkhas pa rnams la yongs su grags pa'i shes bya phal che ba shes par khas 'che ba zhig 'dra na/ mngon pa'i nga rgyal gyis mi shes bzhin du shes
so snyam nas khas 'che ba'am/ 'on te shes pa dang mi shes pa'i rtog dpyod ma btang bar smyon tshig lta bur 'dod rgyal du khas blang ba zhig gam/ gal te ya rabs kyi tshul
du legs par shes pa la shes par bzung nas drang po'i rang bzhin nyid smras pa yin zhe na/ smras pa 'di rgyu mtshan med par smras pa ma yin gyi/ legs par thos shing shes
la gzhan la yang chos dang mthun par lan 'debs par myong bas grub nas sgra pa nga yin zhes bya ba la sogs pa smras so zhes dang / skye ba gzhan du sbyangs pa dang / /mkhas
pa du ma bsten pa dang / /rnam par dpyod pa'i blo gros kyis/ /shes bya kun la 'jigs med thob/ /ces mdor bsdus te gsungs pa la/ de nyid rgyas par bshad na mkhas par bya
ba'i yul ni/ de yul brda sprod rtog ge dang / /gso ba phyi nang rig ces bya/ /zhes pa ltar rig pa'i gnas lnga yin pa las/ sgra rig pa ni brda sprod par byed pa'i bstan
bcos yin la/ de'i gtsug gi nor bu lta bur ka lA pa dang / tsandra pa yan lag gi bstan bcos dang bcas pa rnams legs par mkhyen pas tshig gi cha gang la'ang thogs pa med pa'i
mkhyen pa can smra ba'i mchog tsandra go mi dang / rgyas pa dang / gnas 'jig dang / grog mkhar

dang / nor rgyas la sogs pa lta bu yin no/ /gtan tshigs rig pa la mkhas pa'i tshul ni/ de'i bstan bcos rigs pa'i gzhung lugs kyi gtso bo tshad ma'i mdo kun las btus pa dang
/ de'i tshig gi don gtan la 'bebs pa'i rab tu byed pa sde bdun yan lag dang bcas pa phyin ci ma log par mkhyen pas rang gzhan sde pa'i rgol bas glang po skyes stobs shes
rab kyi lus rags shing nga rgyal gyi stobs rgyas pa/ lung dang rig pa ltar snang gi mche ba rnon pos blun po grub pa'i mtha' rnam par dpyod mi shes pa'i dpung gi tshogs
zil gyis gnon par nus pa dag kyang / phyin ci ma log pa'i mkhyen pa'i lus stobs yongs su rdzogs shing / bde bar gshegs pa'i gsung rab ral pa'i khur gyis rab tu ljid la/ rang
lugs bsgrub pa dang / gzhan lugs sun 'byin pa'i mche sder rnon pos grub mtha' ngan pa'i klad khrag ma lus pa rtsa ba nas 'don zhing / bdag med pa dang stong pa nyid kyi
sgra chen po kun tu sgrogs pa la rnam pa kun tu bag tsha ba med pa/ rig pa'i dbang phyug dpal ldan chos kyi grags pa dang / 'phags pa klu sgrub la sogs pa lta bu yin no/
/bzo rig pa la mkhyen pa rgyas pa'i tshul ni/ ri mo dang / sku gzugs kyi mtshan nyid dang / chag tshad dang / de dag gi dge legs la sogs pa'i brtag pa dang / sa brtag
pa la sogs pa'i brtag pa rnam pa brgyad dang / rtsis kyang bzo rig pa'i khongs su mkhas pa rnams kyis gsungs pas/ dpal dus kyi 'khor lo las gsungs pa'i aM ka dang / dbri
bsnan dang /'god bsgyur

te yi ge'i yan lag lnga dang / gza' dang / tshes dang / skar ma dang / sbyor ba dang / byed pa ste rtsis kyi yan lag lnga dang / gza' lnga so so'i myur ba dang / bul ba dang
/ drang po dang / 'khyog po'i rkang pa btsal ba dang / khyim dang / longs spyod dang / de dag gi dge legs kyi rtsis dang / sgra gcan gyi gdong dang / dus kyi me dang /
de dag gis nyi zla 'dzin pa dang / du ba mjug ring 'char ba dang / nub pa la sogs pa'i phyi'i rtsis mtha' dag dang / nang gi rtsa rlung dang / nyi ma dang / zla ba dang /
gza' dang / sgyu skar dang / dus sbyor dang / dbugs dang / chu srang dang / dbyug gu dang / 'pho ba dang / chu tshod dang / thun tshod dang / nyin mtshan dang / nyi zla
gza' 'dzin dang / de dag la brten nas ye shes 'char ba dang / nub pa dang / mngon par rdzogs pa 'tshang rgya ba'i rtsis mtha' dag legs par mkhyen pa yin no/ /deng sang bod
kyi dge ba'i bshes gnyen 'gran zla med par grags pa 'ga' zhig rang gi slob mas bzo rig pa la mkhas pa'i sgrub byed du gzhal yas khang dang / sku gzugs kyi chag tshad shes
pa tsam bkod nas/ de nyid kyi lag tu blang ba'i rim pa la gos kyi tshem bu snal ma mi shes kyang / rig pa'i gnas lnga la mkhas par byas pa lta bu ni ma yin gyi/ bdag nyid
chen po 'dis ni lag tu blang ba'i rim pa rnams kyang legs par mkhyen nas/ bla ma rje btsun chen pos nang rten dbu rtse rnying ma na bzhugs pa'i rje btsun 'jam pa'i dbyangs
kyi sku gzugs kyi ru shing dang spra bzo la sogs pa chos kyi rje nyid kyis mdzad pa 'di ni

'di'i khri yol zangs tsha'i mdzad pa'ang khyad par 'phags pa yin zhes chos rje gla à½¼ bo mkhan chen pas bshad do/ dus phyis 'dzam bu'i gling na bzo rigs pa la mkhas pa rnams
bkug nas byas pa'i sku gzugs dag gis kyang brgya'i char yar nye bar mi 'gro zhing / rtsa rgyud naschos rje pa'i phyag nas song pa rgya ma dpon grags la song pa gan dar dkar
po kha phyed do lhag pa 'khris pa bkod pa khyad par 'phags pa'ang yod do/ bshad pa'i bris sku'i bkod pa dar gyi ngos la bris pa dang / dpal bsam yas lhun gyis grub pa'i
gtsug lag khang gi khang pa'i ngos la 'phags pa 'jam dpal gyi phyag mtshan ri mor bris pa dag kyang ding sang gi ri mo shin tu mkhas pa dag gis kyang bskrun par mi bzod
pa yin no/ /gso ba rig pa mkhyen pa'i tshul ni/ sngar smos pa'i sman dpyad de dag la sogs pa legs par mkhyen pas nyin re spyad pa dang dus su spyad pa la sogs pa'i cho
ga dang / nad kyi mtshan nyid dang / ngo mthong ba dang / dris pa dang / reg pas brtag par bya ba'i thabs dang / de gso ba zhi byed dang / sbyong byed kyi sman dang / dpyad
kyi bye brag rnams dang / nad rkyang pa dang ldan pa dang / 'du ba'i mtshan nyid rnams dang / rkyang 'phel dang / rab tu 'phel/ rab mchog tu 'phel/ so sor zad/ rab tu
zad/ rab mchog tu zad pa la sogs pa'i dbye bas 'phel zad kyi 'gros dang / stod rmad du drangs shing 'don pa la sogs pa rnams las rnam pa lnga'i 'jug sgo dang / dang po mi
'byung bar bya ba dang / byung ba phyir bcos pa/ bcos nas slar phyir mi ldog pa'i thabs ston par byed pa'i gzhung lag tu

blang ba'i rim pa dang bcas pa legs par bstan nas 'byung ba 'khrugs pa'i mtshan nyid can gyi nad zhi bar byed pa la sman pa'i rgyal po 'tsho byed gzhon nu'i gsos lta bu yin
no/ /nang rig pa yang nyid kyi gsungs las/ bde bar gshegs pa'i gsung rab sde snod rin po che gsum gyis bsdus pa pha rol tu phyin pa dang / gsang sngags yin pa las pha rol
tu phyin pa'i sde snod la lhag par shes rab kyi bslab pa gtso bor ston pa mngon pa'i sde snod dang / lhag pa tshul khrims kyi bslab pa gtso bor ston pa 'dul ba'i sde snod
dang / lhag pa'i ting nge 'dzin gyi bslab pa gtso bor ston pa mdo sde'i sde snod dang / shes rab kyi pha rol tu phyin pa la sogs pa zab pa dang / sdong po bkod pa la sogs
pa rgya che ba'i gzhung lugs mang du thos pa dang / rdo rje theg pa la bya ba dang / spyod pa dang / rnal 'byor dang / rnal 'byor bla na med pa'i rgyud sde rnams rtsa
ba dang bshad pa'i rgyud 'grel ba dang bcas pa mang du thos pa dang / de dag gi ji ltar nyams su blang ba'i rim pa smin par byed pa dbang gi bya ba dang / grol bar byed
pa lam gyi sgo nas ting nge 'dzin gyi lam gyi mtshan nyid dang / de ma skyes pa skyes par byed pa'i thabs dang / skyes pa bogs dbyung ba dang / lam gyi sa mtshams dang /
lam gyi gegs sel dang / ting nge 'dzin gyi drod rtags dang / ye shes skye ba'i rim pa dang / 'jig rten dang 'jig rten las 'das pa'i sa dang lam gyi bgrod tshul rten cing
'brel par 'byung ba phyin ci ma log pa ston par byed pa/ rtsa ba rdo rje'i tshig lam 'bras bu dang bcas pa'i gdams ngag gi gnad tshe

'di nyid la rdo rje 'chang chen po'i sa thob par byed pa'i thabs legs par shes pas/ brtson 'grus can lus 'di nyid ma spangs par phyag rgya chen po mchog gi dngos grub kyi lam
du bkri bar nus pa dang / gzhan yang rgya gar gyi grub pa thob pa'i rnal 'byor gyi dbang phyug rnams la grags pa'i gdams ngag phal che ba dang / bod bgres po rnams la
grags pa'i bka' gdams dang / zhi byed dang / rdzogs chen dang / phyag rgya chen po la sogs pa nas gcod kyi bar du yongs su grags pa'i gdams ngag thams cad thos shing khong
du chud pa dang / lam de dag gis rim gyis pa dang cig car bar grags pa'i 'jug tshul thams cad kyang shes/ de dag gi nor ba dang ma nor ba'i gnad thams cad kyang phyin ci
ma log par khong du chud/ de dag gi dmigs pa 'ga' zhig gis ni zhi gnas tsam bskyed nus/ la las ni nad phra mo tsam sel nus/ la las ni mi ma yin pa'i 'jigs pa thams cad
las skyob nus/ la las ni phan sems tsam bskyed nus/ la las ni spros bral gyi rtogs pa phyogs re tsam bskyed nus/ la las ni gzugs med pa'i khams su 'phen pa tsam nus/ la las
ni nyan thos dang rang sangs rgyas kyi lam tsam la 'jug nus/ la las ni bskal pa grangs med pa gsum phan chad du rim gyis 'tshang rgya ba'i rten 'brel tsam byed nus/ la
las ni 'jig rten pa'i grub pa chen po brgyad tsam bsgrub nus/ la las ni 'jig rten las 'das pa'i grub pa chen po mthong ba'i lam gyi ye shes bskyed/ de yan chad bskyed nas
tshe 'di nyid la rdo rje 'chang

chen po'i go 'phang thob pa'i nus pa yod de/ de dag gi rnam par dbye ba yang dus gsum gyi de bzhin gshegs pa thams cad kyi ngo bo bdag cag gi chos kyi rje dpal sa skya pa chen
po'i bka' drin gyis dpyis phyin/ lhag ma ma lus/ the tshom mi za bar rtogs pas nang gi shes bya kun rig ces smras pa yin no zhes gsungs pa de thams cad kyi don bsdus
pa ni/ rnam dpyod blo gros mtshungs med nga / /zhes smos te/ rtog pa dang dpyod pa phyin ci ma log pa'i blo gros kyi tshig dang / don gyi 'gal 'brel phra ba dang / ches shin
tu phra ba'i don sngar yongs su grags pa dang / ma grags pa'i shes bya'i gnas la blo zhan pa 'ga' zhig gis yun ring por 'bad du zin kyang legs par rtogs ma nus pa dag
kyang / tshegs chung ngu'i bde blag tu rtogs shing khongs su chud pas/ shes bya'i gnas lngar grags pa de dag la mkhas pa rnams dang phan tshun brtsad cing dris na brjod
bya dang mthun par lan 'debs par nus pa myong bas grub pas/ rnam dpyod blo gros mtshungs med nga / /zhes smras pa yin no/ /mtshungs pa med pa de'ang rang gi so sor rtog pa'i
shes rab kyi sgo nas rtsom pa dang / rtsod pa dang / 'chad pa la de dag gi spobs pa nyams su lon pa dang / yul dang / dus dang / gang zag gi sa mtshams bzung nas smras
kyi/ yul dang / dus dang / rang bzhin gyis bskal ba'i gang zag spobs pa nyams su ma len pa de dag la dgag pa dang bsgrub pa ga la nus/ des na mtshungs pa dang mi mtshungs
pa'i rnam par dbye ba byas so/ /'jig rten pa phal che ba'ang mtshungs pa dang mi

mtshungs pa'i rnam gzhag de tsam la rten par byed do/ /de ltar na rig pa'i gnas rnam pa lnga shes par khas 'che ba'i gang zag de su yin zhes 'dri na/ sa skya pa ste zhes lan
gdab bo/ /de'ang dpal sa skya'i gtsug lag khang na gnas pa shAkya'i dge slong kun dga' rgyal mtshan dpal bzang po zhes bya ba de yin no/ /mkhas pa gzhan dag gzugs brnyan
yin/ /zhes smras pa yang sngar ji skad smos pa'i shes bya de dag gi don phyin ci ma log par shes pa lta smos kyang ci dgos/ ming tsam yang ma thos shing rnam pa tsam yang
blo la ma shar ba bzhin du shes bya phyogs re tsam ne tso'i 'don pa ltar 'dris kyi/ rang gis legs par shes par khas 'che ba de nyid la yang sgra dang / tshad ma dang /
sdeb sbyor dang / snyan ngag dang / tshig gi rgyan dang / tshig gi rnam par dbye ba dang / bsdu ba la sogs pa'i sgo nas brtsad cing dris na/ chos dang mthun par lan 'debs
pa la lug ltar lkugs par gyur bzhin du mngon pa'i nga rgyal gyis rang mkhas par khas che la/ gzhan yongs su rdzogs pa'i mkhas pa dag la skur pa 'debs shing mi snyan par
brjod pa tsam gyis 'phrin las grub par 'dod pa'i mkhas par grags pa de dag gzugs brnyan dang 'dra ba yin te/ chu nang du shar ba'i zla ba'i gzugs zla ba dang 'dra ba bzhin
du zad kyi zla ba'i don byed pa ni ma yin no/ /legs par shes pa'i mkhas pa gzhan dag gzugs brnyan dang 'dra ba ga la srid de/ lha dang bcas pa'i 'jig rten thams cad kyi
ston par 'os pa rgyal ba thams cad kyi thugs kyi sras yin no/ /de ltar rang

gi rnam par thar pa cung zad bshad pa 'di dag kyang rgya gar gyi paNDi ta shes bya rig pa'i gnas lnga yongs su rdzogs pa rnams dang / bod kyi'ang gzhung dang don gyi cha legs
par dpyis phyin par shes shing / shes bya thams cad la shes rab 'jug pa la 'bel ba'i gtam la kun nas dga' ba/ bdag la yun ring du brtsad cing dris pa gzu bor gnas pa de
dag gis bdag gi rang bzhin shes par zad kyi/ rang gi blo la khyab pa bsgrubs nas phyogs kyi chos gzhan gyi shes rab la sbyor ba'i blun po de dag gam/ sgra'i sbyor ba phyogs
re tsam dris pa'am/ tshad ma'i sbyor ba'i skor 'ga' re tsam la brtsad pa'am/ lung dang man ngag gi gnad 'ga' re tsam la dris gtugs cung zad byas pa tsam gyis bdag gi
yon tan gyi mtha' rtogs par dka'o zhes gsungs shing / dpe'i sgo nas kyang bsngags pa brjod pa ni/ shes bya'i mkha' la thogs pa med rgyu zhing / /phas rgol nyi zla'i gzi
brjid bza' nus kyang / /rtag tu skye bo kun gyis ma mthong bas/ /kun dga' rgyal mtshan nam mkha'i sgra gcan 'dra/ /zhes gsungs so/ /rnam par thar pa 'di lta bu rnams kyang
nga rgyal gyi sgo nas gzhan la zur za ba ma yin gyi/ sngon gyi mkhas pa chen po rnams kyis kyang dgos pa dang bcas te gsungs so zhes ston pa ni sngon gyi mkhas pa chen
po dpal ldan chos kyi grags pa dang / blo gros brtan pa dang / shes rab 'byung gnas sbas pa dang / shaM ka ra nanda dang / smra ba'i seng ge la sogs pa mkhas pa chen po byon
zin pa de dag la nga rgyal mi mnga' bar zin yang / rang rang gi rnam par thar pa bshad

pa'i tshigs su bcad pa mdzad do/ /'di dag bsgrags pas ma 'ongs pa'i mkhas pa chen po rnams dang / slob grwa'i mkhas pa don du gnyer ba rnams kyis de dag gi rnam par thar pa
khong du chud par 'gyur ba dang / blun po yon tan phyogs re tsam gyis chog par 'dzin pa'i blo 'dor ba dang / blo gsal ba'i gzhon nu dag kyang 'di lta bu'i mkhas pa chen
por gyur na ci ma rung snyam du spro ba bskyed par bya ba'i phyir/ nga rgyal gyi tshig gsungs pa lta bur mngon pa yod de/ slob dpon dpal ldan chos kyi grags pas/ spre'u'i
tshogs kyis ri bo bzung nas chu gter bzhag ces grog mkhar smras/ /rgyas pa srid sgrub brda shes de dag bden min lo rgyus sgrog par byed/ /kho bos tshig don srang la gzhal
bzhin ji ltar gnas pa bden smras kyang / /'gro kun mgrin pa brkyangs nas sun 'byin de phyir grags ldan khyed la 'dud/ /ces gsungs pa dang / yang / gal te chos kyi grags
pa yis/ /smra ba'i nyi ma nub pa na/ /chos ni gnyid log yang na shi/ /chos ma yin rnams da gzod long / /zhes gsungs la/ slob dpon blo brtan gyis/ bdag blo phyogs gcig bzhag
pa dang / /gzhan blo phyogs gcig bzhag pa gnyis/ /gal te tshad la gzhal rung na/ /srang la bcal na bdag blo lci/ /zhes gsungs pa dang / slob dpon shes rab 'byung gnas
sbas pas kyang / /rig pa'i 'od zer stong gis brgyan pa yis/ /shes rab 'byung gnas blo yi nyi ma 'char/ /mu stegs blo ngan mtshan mo rab rgyu ba'i/ /rgyu skar me khyer tshogs
rnams rab tu bros/ /

zhes dang / yang des/ shes rab 'byung gnas skyes pa na/ /shes bya'i tshogs rnams mi 'dar na/ /de la sems med yang na ni/ lkugs pa'am ba glang mngon sum yin/ /zhes gsungs pa
dang / bram ze'i slob dpon shaM ka ra nandas/ wA rA Na sIr bram ze'i paNDi ta rnams dang brtsad pa na/ slob dpon gyi rig pa shin tu brling ba de dag gis ma go bas/ slob
dpon la rtog ge'i 'jug pa ma shar zer smad pa'i tshe/ slob dpon gyis/ nya pa'i tshogs kyis rin chen rin thang med rnyed pa/ /kun gyi rab bsnam yang yang myang zhing brdar
mod kyi/ /dri dang ro dang kha dog 'dod bzhin ma rnyed pas/ /rnam par smad de rgya mtsho'i nang du dor zhes grags/ /kwa ye rin chen blun po'i tshogs kyi lag 'grims nas/
/ma bsregs ma brdungs phye mar rlag par ma byas par/ /rang gi gnas su phyin pas dga' ba cis mi bsgom/ /bde byed dga' bo'ang gnas skabs de dang 'dra bar 'gyur/ /zhes gsungs
shing / yang slob dpon smra ba'i seng ges/ yang nas yang du lag gnyis brkyangs nas rab smras nas/ /ji ltar rig par ring ring ltar de brjod pa'i tshe/ /smra ba'i seng ge
rgol ba kho bo 'khod gyur na/ /dbang phyug chen po'ang yi ge tsam yang shes ma yin/ /zhes bris nas snyug ring la btags nas mkhas pa'i grwa sa rnams su dril bsgrags pa dang
/ paNDi ta shrI gha na shrI na re/ rab tu byed pa sde bdun lus grims rnam 'grel rgyan gyi mche ba can/ /chos mchog ral pa'i khur 'dzin brda sprod byed pa'i sder mo rab
rno bas/ /mu stegs glang po'i klad 'gems rgol rnams skrag byed gang byed

gang yin pa/ /de ni dpal stug dpal yin 'jigs med seng ge'i sgra chen kun tu sgrogs/ /zhes snyug ring la btags nas ka liM ka'i rgyal po'i sgor btags so zhes grag go /'di lta
bu'i rang gi yon tan bsngags pa'i tshigs su bcad pa brjod pa ni mkhas pa thams cad kyi rnam par thar pa yin pas mdzes kyi gzhan du ni rang gi rigs dang / longs spyod dang
/ 'khor dang / dmag dpung dang / dbang phyug la sogs pa 'jig rten pa'i phun tshogs rnams kyi sgo nas nga rgyal smra ba ni mkhas pa rnams kyis khrel zhing rang ngo tsha
ba'i gnas yin pas/ sngon byung ba'i dam pa de dag gis bsgrags pa'ang med pas de bzhin shes par byos shig thog mar shes bya kun la mkhas par byas/ /bar du mkhas pa'i tshogs
su legs par bshad/ /phyis nas 'dris pa'i don la brtson par bsgom/ /dus gsum rgyal ba rnams kyi bzhed gzhung yin/ /zhes legs par gsungs so/ /gnyis pa shes bya ji lta ba'i
don mkhyen pa'i tshul ni/ chos rje nyid kyi zhal nas kho bo yang gzhon pa'i dus su rje btsun chen po la bla ma'i rnal 'byor gyi byin rlabs zhus pas/ khyod kyis sangs rgyas
kyi 'du shes mi skye khu bo'i 'du shes skye/ lus longs spyod kyis bla ma'i phyogs su dka' thub mi nus gsungs nas ma gnang / phyis 'chi ltas 'jigs pa cig byung / khams
kyang ma bde/ de'i dus su rje btsun rin po che la sku khams ma bde ba zhag 'ga' byung / der nyin mtshan rgyun ma chad par gnyid dang kha zas kyi 'du shes kyang ma byas par
zhabs tog byas/ des sdig pa cung zad dag pa

'dra/ de nas bla ma'i rnal 'byor 'di gnang bas/ bla ma la sangs rgyas kyi 'du shes skyes/ sangs rgyas thams cad kyi ngo bo 'phags pa 'jam dpal du mthong / mos gus thun mong
ma yin pa skyes/ de nyid kyi 'chi ltas las grol/ khams shin tu bde/ de nas sgra/ tshad ma/ snyan ngag sdeb sbyor/ tshig gi rgyan/ gsang sngags/ pha rol du phyin pa/ mngon
pa/ 'dul ba la sogs pa lung dang rig pa'i gnad thams cad phyin ci ma log par rtogs par gzod go /sde snod thams cad la mi 'jigs pa'i spobs pa thob/ lha 'dre mi gsum yang
byams par byung / rgya gar gyi rgyal po la sogs pa nga rgyal can thams cad nged la chos zhu zer nas rtsis su byed pa'ang gzod byung / nang du yang dag pa'i rtogs pa cung
zad skyes so zhes pa dang / bstod pa byed pas kyang / zab mo'i lam gyis byin gyis brlab pa'i tshe/ /rje btsun bla ma 'jam pa'i dbyangs su gzigs/ /skad cig gcig la chos rnams
thugs su chud/ /thugs grol khyod la spyi bos phyag 'tshal lo/ /zhes gsungs so/ /gzhan yang rje btsun chen po de ni bdag nyid chen po 'di'i sku tshe mang po'i dge ba'i
bshes gnyen yin te/ sa skya na chos gsung gin bzhugs pa na skye ba nyi shu rtsa bdun du tshad ma rnam 'grel la mkhas pa'i paNDi ta yin no/ /skye ba de dang de dag tu rje
btsun grags pa rgyal mtshan dge ba'i bshes gnyen du gyur pa yin no/ /de ma yin pa gzhan gyis khyod 'dul bar 'os pa ma yin no zhes nam mkha' las grags so zhes so/ /dus gzhan
na sum cu rtsa bdun zhes sogs gsan no/ /skya'o kha gdangs su

chos gsungs pa'i tshe/ de ni khyod kyi skye ba dpag tu med pa'i dge ba'i bshes gnyen yin no zhes pa'i sgra de nam mkha' las byung bas sngar gyi sgra de dran no gsungs so zhes
pa'i yi ge mthong ngo / /nyid kyis kyang / sangs rgyas kun gyi ye shes sku/ /dge bsnyen mchog gi skur bstan nas/ /bdag gi 'khrul pa'i dra ba bcad/ /yun ring dus nas 'di
nyid ni/ /khyod kyi dge ba'i bshes gnyen zhes/ /mkha' la de lta'i gsung bsgrags pas/ /legs 'doms khyod la phyag 'tshal lo/ /zhes gsungs so/ /bka' gdams pa nam mkha' 'bum
gyis khyod la mngon par rtogs pa'i yon tan ci mnga' ba cig mi 'chab par snying gtam gyi tshul du gsung ba zhu/ gzhan yang hor 'di la khyed kyis byon pas phan pa'i rgyu
mtshan e bdog ces zhus pa'i lan du/ bdag sangs rgyas kyi bstan pa la mos gus phyin ci ma log par yod/ gsung rab kyi don la go ba cung zad tsam mchis/ mngon par rtogs pa rgyud
la skyes pa tsam ni chen po mi bdog hor 'di nged la ci nas kyang mchod gnas la shog mi 'ong na dmag 'ong zer nas dmag byung na bod la gnod kyis dogs nas 'gro ba lags/
sems can la phan du re nas 'gro ba ma gtogs pa phan nges pa'i rgyu mtshan ma mchis/ lar sems can la phan na rang gi lus srog gtong ba la mi phod rgyu mi bdog tsam shes
pa gda' zhes gsungs la/ gong du/ thugs grol khyod la spyi bos phyag 'tshal lo/ /zhes pa'i skabs su shes bya'i sgrib pa la thugs grol zhes bstod pa byed pa rang nyid kyis
gsungs shing / chos

thams cad kyi de kho na nyid du thugs su chud pa yang sa dang po mthong ba'i lam thob nas 'byung ba yin la/ chos kyi don du srog gtong ba yang sa dang po mthong ba'i lam la
gnas pa phyir mi ldog pa'i rtags su gsungs te/ mngon par rtogs pa'i rgyan las/ chos ni rdul tsam mi dmigs dang / /rang gi sa la nges pa nyid/ /sa gsum la ni gnas pa dang
/ /chos kyi don du srog gtong ba/ /de 'dra'i skad cig bcu drug ni/ /blo ldan mthong ba'i lam gnas kyi/ /phyir mi ldog pa'i rtags dag yin/ /zhes dang / de'i 'grel par/ sbyin
pa la sogs pa'i khyad par rtogs pas ser sna dang 'chal pa'i tshul khrims la sogs pa la sbyor ba dang / rjes su sbyor ba'i gnas pa so sor bkag pa dang / chos thams cad
rnam par thar pa sgo gsum gyi ngo bo nyid yin pas rtogs pa'i chos rdul tsam yang mi dmigs pa dang / mngon par yid ches pa thob pas thams cad mkhyen pa nyid gsum gyi bdag
nyid kyi rang gi sa la ji lta ba bzhin du nges pa nyid kyi gnas pa dang / gcig tu gzhol ba nyid kyi rnam pa thams cad mkhyen pa nyid la sogs pa'i chos kyi don du srog gtong
ba zhes bya ba bzhi ni lam gyi rnam pa yin te/ de ltar na bzod pa dang shes pa'i skad cig ma rnam pa bcu drug gis bsdus pa 'di rnams yang dag par thob pas na dag pa 'jig
rten par bzung ba dang / 'dzin pa mngon par ma zhen pa'i rnam pa can rjes kyi sems kyis bsdus pas rang dang mthun pa'i 'bras bu gzugs la sogs pa'i 'du shes bzlog pa la
sogs pa bskyed pa'i phyir/ byang chub sems dpa' mthong ba'i lam la gnas

pa'i phyir mi ldog pa'i mtshan nyid dag yin no zhes gsal bar gsungs pa las shes so/ /yang 'dir dag pa'i gdul bya phal po che'i snang ngor sku'i skye ba 'di dang / rig pa 'dzin
pa mkha' la gnas pa dang / rgyal po nyi ma'i stobs 'phel gyi sras su 'khrungs pa ste/ skye ba gsum gyi thogs pa'i 'phags par bshad la/ don gyi gnas tshul la ni/ yang
dag par rdzogs pa'i sangs rgyas 'jam pa'i dbyangs nyid yin pas/ mkhyen pa dang rtogs pa'i yon tan du snang ba 'di rnams kyang rnam par 'phrul pa nyid du go bar bya'o/ /gsum
pa bstan pa dang sems can gyi don ji ltar mdzad pa'i tshul la gnyis te/ mkhas pa'i bya ba gsum gyis bstan pa rgyas par mdzad pa'i tshul dang / rgyal bas lung bstan pa'i
sa'i cha byang phyogs hor gyi yul du bstan pa rgyas par mdzad pa'i tshul lo/ /dang po la gnyis te/ mkhas pa'i bya ba gsum gyis bstan pa rgyas par mdzad pa'i tshul dang
/ phrin las sna tshogs pas gzhan gyi don mdzad pa'i tshul lo/ /dang po la gsum las/ 'chad pa nyi ma'i 'od zer gyis phan bde'i pad tshal rgyas par mdzad pa'i tshul ni/ bdag
nyid chen po 'dis sngar bshad pa'i tshul ltar chos rnams kyi rang dang spyi'i mtshan nyid phyin ci ma log pa legs par mkhyen pas/ sku tshe dpag tu med pa'i sngon rol nas
skye dgu ma rig pa'i ling thog gis blo gros kyi mig nyams nas/ blang dor 'chol pa'i gom stabs 'chor bas srid pa'i gcong rong nyam nga bar lhung ste/ mi bzad pa'i sdug bsngal
gyis gdungs pa rnams la bu gcig pa chu klung gis khyer

ba'i ma ltar/ bzod glags med pa'i thugs rje chen po de lta bu'i sdug bsngal las thar ba'i thabs kyang / chos thams cad kyi de kho na nyid phyin ci ma log par ston pa yin zhing
/ bdag nyid kyang de lta bu ston pa'i ston par 'gyur ba'i smon lam rgya mtsho'i rdul dang mtshungs pa legs par grub pa'i rlung gi bzhon pas shes bya'i mkha' la legs par
drangs te/ legs par bshad pa'i 'od zer mtha' yas pa phyogs bcur 'phros te/ gdul bya rnams kyi mi shes pa'i mun pa drungs nas phyung zhing phan pa dang bde ba'i padmo'i
tshal phyogs bcur rgyas par mdzad pas na/ legs par bshad pa rin po che'i tshogs kyi 'byung gnas su gyur pa yin te/ de yang rig pa'i gnas de dag slob ma'i tshogs la rang
rang gi skal ba dang 'tshams par ston pa la nam yang g.yel ba mi mnga' zhing / khyad par du 'khor ba'i sdug bsngal gyi rtsa ba bdag tu mngon par zhen pa yin zhing / de'i
gnyen po bdag med rtogs pa'i shes rab yin cing / de yang rig pa'i gzhung lugs shes pa sngon du 'gro ba yin la/ rig pa'i gtso bo mtha' bral dbu ma'i gzhung las 'byung zhing
/ de rtogs pa yang rnam 'grel mdzad pa'i gzhung la rag las par dgongs nas/ de'i gzhung gi gtso bo rgyas pa'i bstan bcos tshad ma rnam 'grel gyi bshad pa bdag nyid chen
po rngog blo ldan shes rab kyis cung zad tshugs na'ang bar skabs su nub pa la/ slar yang dar zhing rgyas par bya ba'i phyir dang / kha che paN chen gangs ri'i khrod du byon
pa'i bka' drin gyis lam po che dod par bya ba'i phyir/ gzhung lugs chen po'i chos thun re nyin re bzhin

ma chag par mdzad pa'i dam bca' mdzad pas deng sang gi bar du'ang bstan pa rgyas par mdzad pa yin no/ /gzhan yang bla na med pa'i byang chub kyi rtsa ba smon pa'i byang chub
kyi sems rnal ma rgyud la skyes nas de phyin chad gzhan don du byang chub kyi sems ma spangs na mtshams med pa lnga byas kyang mi nyams shing / bsod nams mkha' dang mnyam
pa 'byung bas phan yon che zhing bsrung sla bar dgongs nas/ bdag nyid chen po 'di dad pa dang ldan pa rnams kyis spyan drangs nas phyogs dang phyogs su yang nas yang du
byon pas/ skye bo mang po 'ga' zhig sngon gyi dge ba'i rtsa bas bskul zhing 'ga' zhig ltad mo'i bsam pas kyang 'dus pas na ched du gnyer nas ma zhus kyang / dbu ma lugs
kyi sems bskyed rgyas bsdus gang rung re gsungs nas/ phyogs der zhag 'ga' bzhugs na de nyid mi nyams shing 'phel bar bya ba'i phyir du bslab byar thub pa dgongs gsal tshar
re gsungs pa yin te/ bstan bcos 'di'i mjug na/ ngas chos 'di dbus gtsang khams gsum thams cad du bshad pas/ ngas slob ma rnams kyi lung thob pa yin pas ma dpe 'di la ltos
la shod ces gsungs pas so/ /tha na 'jig rten gyi bya ba bsgrub pa'i thabs ston pa'i gros legs par gsungs pas kyang phan par mdzad pa yin no/ /de ltar ston pa'i gsung
gi rig byed kyang sgra mang po zlos pa la sogs pa'i skyon dang bral zhing / brda dag pa dang / dbyangs snyan pa dang / 'brel chags pa la sogs pa'i yon tan dang ldan pas yid
'phrog par byed pa yin te/ 'phags pas/ 'di

'dra sgrog par bgyid pa'i ngag /shes ldan gang gis thos de yang / /g.yeng ba gzhan gyis mi g.yeng bar/ /rtse gcig 'dun par gyur pa ni/ /dri za'i bu mo'i dbyangs snyan dang
/ /khu byug myos pa'i dbyangs kyis kyang / /dpe tsam nyid du yang mi bzod na/ /sgra gzhan zil gnon smos ci dgos/ /zhes pa ltar ro/ /thugs kyi spyod pa yang sngar bshad pa
ltar/ mkhyen rab thugs rje 'ba' zhig gis/ /skyo ba med par gsungs pas na/ /sgo gsum kun spyod rnam dag pas/ /bstan pa bsrung phyir gus pas bsgrub/ /ces pa'i kun spyod dang
ldan pa'i/ /gtsang mkhas gzhan la phan par 'dod/ /ces nyid kyis gsungs pa'i yon tan dang / mdo sde rgyan las/ de ltar blo bzang skyo ba med ldan brtse ba can/ /snyan par
rab grags cho ga bzang shes ldan pa yi/ /byang chub sems dpa' legs par smra ba yin pa ste/ /bshad pas skye bo'i dbus na nyi ma bzhin du lham/ /zhes pa dang / rgya che
the tshom spong ba dang / /gzu bos de nyid gnyis ston pa/ /'di ni byang chub sems dpa' yi/ /ston pa phun tshogs yin zhes bya/ /zhes pa dag dang ldan pa yin no/ /des na bdag
nyid chen po 'di las 'ongs pa'i gzhung lugs chen po'i bshad srol ni tshad ma rnam 'grel dang / rigs pa'i gter dang / chos mngon pa mdzod dang / kye rdo rje'i rgyud gsum
dang / gzhung chen por ma grags kyang bshad pa'i gzhi shin tu mang bar snang bas/ rdo rje'i tshig rkang dang / thub pa dgongs gsal dang / legs par bshad pa rin po che'i
gter la sogs pa 'ga' zhig las deng sang mi snang

yang / sde bdun gyi lhag ma dang / chos mngon pa gong ma dang / byams pa'i chos rnams dang / bde mchog dang / gsang ba 'dus pa la sogs pa'i rgyud dang / de dag gi 'grel pa
mang po zhig ni deng sang nub par gdon mi za'o/ /gzhan yang so sor thar pa'i sdom pa dang / smon 'jug sems bskyed dang / rgyud sde bzhi dang 'brel pa'i smin byed dbang dang
/ grol byed kyi lam byin rlabs dang / rjes gnang dang / khrid la sogs pa mtha' yas pa zhig gis ni deng sang yang ma nub par yod do/ /gnyis pa rtsom pa rin po che'i phreng
bas mkhas pa'i yid 'phrog par mdzad pa'i tshul ni/ gnas skabs thams cad du mkhas pa rnams kyi blo mtsho'i brjod 'dod dam pa'i rlung gis bsrubs pa las byung ba'i rin po
che'i phreng ba'i blo gsal zhing yid gzhungs pa'i ded dpon dga' ba bskyed pa'i phyir dang / chos rje nyi ma'i dkyil 'khor gyis skye dgu rnams kyi mi shes pa'i mun pa bsal
ba'i phyir dang / rta mchog 'gro ba'i tshe na shes/ /glang chen g.yul ngor shes 'gyur te/ /gser dngul bzhu na shes par 'gyur/ /mkhas pa legs bshad brtsams na shes/ /zhes
pa ltar rang nyid kyi thugs kyi rnam par thar pa rmad du byung ba yang bstan pa'i phyir du dri ma med pa'i bstan bcos du ma mdzad pa yin no/ /'di la gnyis las/ spyir bstan
bcos mdzad pa'i rnam grangs ni/ 'jig rten gyi chos lugs bzang po ston pa'i thabs kyis dam pa'i chos kyi lam ston pa/ legs par bshad pa rin po che'i gter zhes bya ba
phyi nang gi slob dpon rnams kyis bstan bcos

mtha' dag gi don bsdus pa dang / sgra'i bstan bcos mkhas pa 'jug pa'i sgo dang / shes rab 'phro ba dang / shes rab la 'jug pa dang / sgra nyer bsdu zhes bya ba bzhi dang /
tshad ma'i bstan bcos sde bdun gyi snying po rig pa'i gter 'grel pa dang bcas pa dang / bzo'i bstan bcos/ sku gzugs kyi bstan bcos dang / sa brtag pa dang / bstan pa rin
po che'i rtsis dang / sman dpyad kyi bstan bcos yan lag brgyad pa'i bsdus don dang / nang rig pa la gsung rab spyi'i don gsal bar byed pa la sangs rgyas byang chub sems dpa'
la zhu ba'i 'phrin yig grub mtha' rnam 'byed dang / pha rol phyin pa'i gzhung lugs spyi'i tshogs chos chen mo dang / gsang sngags la rje btsun pas mdzad pa'i bdag med
ma'i bstod pa'i 'grel pa/ rdo rje theg pa'i man ngag rten 'brel lnga'i yi ge lam sbas bshad dang bla ma'i rnal 'byor/ khrid kyi dkar chag la sogs pa du ma dang / rig pa'i
gnas chung bar grags pa la/ sdeb sbyor me tog gi chun po dang / de'i ngal gso'i dpe tsam ston pa bde bar gshegs pa'i thugs rje la bskul ba dang / snyan ngag mkhas pa'i
kha rgyan dang / mngon brjod tshig gi gter dang / zlos gar rab dga'i 'jug pa dang / de'i rol mo dbyangs 'dren pa'i phyogs tsam ston pa rol mo'i bstan bcos dang / gzhan de
dus na chos rje nyid gangs can gyi khrod na lung rigs man ngag thams cad la the tshom za ba thams cad kyis 'dri ba'i gnas yin pas/ zhang lo/ chag lo/ glo bo lo tsA ba gsum
la sogs bsngags pa dang / dge slong rdo rje seng ge sogs bka'

gdams pa dang / snye mo sgom chen pa sogs sgom chen pa mang pos zhus pa'i lan mdzad pa mang po dang / thub pa dang 'jam dbyangs sogs la bstod pa la sogs pa mang po mdzad do/
/de lta bu'i rtsom pa rnams kyang 'bad rtsol la mi ltos par 'byung ba dang / tshig nyung ngus kyang don rgya chen po ston pa dang / blun pos bltas na go sla bas don gsal
ba dang / tshig gi rgyan bzang pos mkhas pa rnams yid 'phrog par byed pa dang / mkhas par rlom pa brgya'i blo gros phyogs gcig tu bsdoms pas kyang dpyod par mi nus pa'i
don zab mo ston pa yin te/ 'phags pas/ rtsom pa 'di 'dra myur 'jug pa/ /glog 'gyu bas kyang ches myur zhing / /rtsol ba med par 'byung ba ni/ /mtsho ltar ngang gis lhun
grub lags/ /de don phun sum tshogs gyur pa/ /rlom chen blo yi dbang po mchog /'gas kyang sngon chad ma dpyad pa/ /dpyod ldan gang gis rnam dpyad pa/ /yid gsal bgyid pa gangs
ri'i rtser/ /nyi ma shar ba lta bu ste/ /kun nas dga' ba bskyed pa ni/ /bsam gtan ro myong lta bur mchis/ /zhes pa ltar ro/ /'on kyang bdag nyid chen po 'dis byis pa
bde blag tu 'jug pa dang / bstod pa rgyud gsum 'khor lo'i 'grel pa sogs 'ga' zhig las gzhan gyis byas pa'i bstan bcos dang / rgyud kyi 'grel pa tshig re re nas 'byed pa ni
ma mdzad cing / 'jam dbyangs/ rnam 'joms bir lugs/ khro bo dme brtsegs sgrub thabs nyung ngu cung zad ma gtogs dkyil 'khor chen po'i sgrub thabs dang / de'i cho ga sogs
rgya cher ma

mdzad pa ni/ rje btsun gong ma rdo rje 'chang dang gnyis su ma mchis pa'i gzhung lugs rnams mi nyams pa'i phyir kho na yin no/ /gsung rab de dag gi rnam grangs mdo tsam zhig
gong du brjod zin yang 'dir zhib tu brjod na/ sgra'i phyogs la shes rab 'phro ba/ sgra la 'jug pa/ smra sgo'i bsdus don/ byis pa bde 'jug gi 'grel pa/ yi ge'i sbyor ba/
sgra nye bar bsdu ba rnams mdzad la/ tshad ma la rig pa'i gter rtsa 'grel/ snyan ngag la mkhas pa'i kha rgyan bde bar gshegs pa'i thugs rje la bskul ba mdzad/ sdeb sbyor
la sdeb sbyor me tog gi chun po/ mngon brjod la tshig gi gter/ zlos gar la rab dga'i 'jug pa dang rol mo'i bstan bcos/ bzo rig pa la sku gzugs kyi bstan bcos dang sa brtag
pa'i rab byed/ gso ba rig pa la yan lag brgyad pa'i don bsdus/ nang rig pa la bstod pa'i skor la/ sangs rgyas kyi bstod pa/ thub pa'i bstod pa/ spyan ras gzigs kyi bstod
pa gnyis/ 'jam dbyangs kyi phyag mtshan ri mo la bstod pa/ bsam yas lhun gyis grub pa'i gnas chen la bstod pa/ 'jam dbyangs kyi bstod pa'i rnam bshad rnams mdzad/ theg
pa thun mong la/ grub mtha'i rnam 'byed/ thub pa dgongs gsal/ sdom gsum rab dbye/ sems bskyed chen mo lung sbyor dang bcas pa/ chos nyams su blang ba'i rim pa/ chos spyod
bcu pa/ zhen pa bzhi bral/ theg pa chen po'i lam gyi rnam gzhag mdor bsdus pa/ bsngo ba'i yon bshad rnams mdzad/ gzhung lugs spyi la mkho ba mkhas pa 'jug pa'i sgo/ gzhung
lugs legs dpyad/ lugs

kyi bstan bcos la legs bshad/ thor bu ba la 'phrog byed dga' bo pham par byas pa'i tshigs bcad/ ba go ra zhes bya ba'i sgra las drangs pa'i tshigs bcad/ blo gsal ba'i skyes
bu rnams la ji ltar dri ba'i tshigs bcad/ bdag nyid kyi rnam thar nga brgyad ma rtsa 'grel rnams mdzad/ 'phrin yig dang zhus lan gyi skor la/ phyogs bcu'i sangs rgyas dang
byang chub sems dpa' la zhu ba'i 'phrin yig skyes bu dam pa rnams la springs yig bstan pa la dga' ba'i lha rnams la springs yig shing kun na bzhugs pa'i dge 'dun rnams
la springs yig nyi ma la springs yig glo bo lo tsA ba la springs yig zhang lo tsA ba la gdams pa/ 'od 'jo ba'i dge bshes la springs yig snye mo sgom chen la springs yig
do gor ba'i zhus lan/ chag lo tsA ba'i zhus lan rnams mdzad/ theg pa thun mong ma yin pa'i skor la/ 'jam dpal gyi sgrub thabs kyi gsal byed/ sgrol ma'i sgrub thabs/ gza'
yum gyi mchod pa'i cho ga zhi ba 'tsho las brgyud pa'i gza' yum gyi sgrub thabs/ zung 'jug gsal ba'i dkyil 'khor gyi cho ga snang ba mtha' yas kyi bsgom don/ 'chi kha ma'i
gdams ngag rnams mdzad/ bla med kyi skor la/ bla ma'i bstod pa gnyis/ rnal 'byor dbang phyug gi bstod pa/ bde mchog brgyud pa'i bstod pa/ bla ma'i rnal 'byor chen mo/ phyi
nang gsang gsum gyi maNDal/ lam 'bras kyi khrid kyi dkar chag sgrub pa lung sbyin/ rten 'brel lngas lam yongs su rdzogs pa/ lam sbas bshad rtsa ba yan lag dang bcas

pa/ grub chen bcu phra mo brgyad dang bcas pa/ aShTa'i gzhi bshad/ tshogs kyi 'khor lo'i yi ge bdag med ma'i bstod pa'i 'grel pa/ rigs drug gi mtshan don dang ye shes bsre
ba'i bshad pa/ bde mchog lhan skyes kyi byin rlabs/ rnam 'joms bir lugs kyi bshad pa/ sampu Ta/ rdo rje rnam 'joms kyi rgyud/ sdom gsum rab dbye la sogs pa dri ma med pa'i
bstan bcos mang du mdzad de bstan pa gsal bar mdzad pa yin no/ /gsum pa rtsod pa rdo rje'i shugs kyis lta ngan gyi brag ri bshig pa'i tshul ni/ 'di nyid rigs pa'i dbang
phyug gam chen por gyur par grags pa'i 'od dkar rgya mtsho'i mthas klas pa'i sa'i dkyil 'khor kun tu 'phro bar gyur pa na thub pa chen po ser skya dang / drang srong rgyas
pa dang / gzegs zan la sogs pa'i rjes su 'brangs pa'i grangs can dang / rig byed dang / rigs pa can pa zhes grags shing dbang phyug dang / tshangs pa dang / nyin mo long
pa dang / nor lha'i bu dang / byin za la sogs pa cher mgu ba dang / lho phyogs kyi rgyud du rgyu zhing rnam par 'phyan pa 'phrog byed dga' bo la sogs pa'i phyi rol pa'i
ston pa drug gis dam bcas pa/ kho bo cag kha ba can gyi ljongs su song la/ de na gnas pa'i skye bo gau ta ma'i dge slong du khas 'che ba/ bud med kyi brtul zhugs 'dzin
cing lta ba dang spyod pa ngan pa la zhen pa de bzlog par bya'o zhes gleng ste mthar song pa dang / bdag cag gi bla ma rgol ba ngan pa'i khyu mchog gi spyi gtsug rnam par
gnon pa'i seng ge 'di byang chub kyi snying po rdo rje gdan las byang phyogs su dpag tshad bcu phrag drug

bgrod pa/ mang yul skyid grong 'phags pa wa ti'i gtsug lag khang dang 'dab 'byor ba'i tshong 'dus na bzhugs pa'i tshe/ sngar smos pa'i ston pa drug po der lhag pa na chos rje
nyid dang / bde bar gshegs pa'i rten la phyag mi 'tshal bar/ bde legs dang bsngags par 'os pa'i tshigs su bcad pa re re tsam brjod nas gral la 'khod pa na 'di skad smras
te/ nged kyi rigs thams cad ni bla ma tshangs pa nas brtsams te deng sang gi bar du gau ta ma'i bstan pa la mi ltos/ dkon mchog gsum la skyabs su 'gro ma myong bas drang
srong gi rigs rnam par dag pa kho bo cag yin no zhes dregs shing smra bar byed do/ /de'i dus chos kyi rje 'dis gsungs pa ni/ ci tshangs pa ni ston pa la shin tu gus pa
yin na/ 'on kyang de gti mug che bas gnyid kyis non pa min nam/ ji skad du/ rab mchog lag pa bzhi pa bcu drug phyed phyed phyogs kyi gdong pa can/ /bzlas dang nges pa'i
cho ga shes shing nges brjod rig byed 'don pa po/ /dri med padma'i skye gnas tshangs pa de yang gnyid log gyur/ /zhes dang / kho bo'i ston pa stobs bcu mnga' ba de ni rtag
tu rab tu snga ba nyid du nam langs pa'o zhes gsungs pas/ de dag shin tu ma bzod cing ma rangs pas 'bel ba'i gtam gyi skabs rnyed de/ rgol ba ngan pa de thams cad re re
nas sun phyung zhing pham par mdzad de mi smra ba'i brtul zhugs la bkod nas/ slar yang de thams cad kyi lta ba ngan pa'i snyems pa'i dri ma med par mdzad de/ ral pa'i khur
dregs nas nyid kyi thad du rab tu byung ste/ nges par 'byung ba rin po

che'i 'byor pa dang ldan par mdzad pa'i skabs su/ /shAkya'i rgyal po de'i bstan pa la rma 'byin pa gang dag byung ba na/ slar yang de bzhin du gdul bar bya'o snyam du dgongs
nas 'di gsungs pa/ rgya mtsho'i gos can rgya mtsho'i mthas klas sa chen 'di na lha chen po/ /'phrog byed bran byed de dag lhar byed thub pa drang srong karka sogs/ /rgyas
pa grog mkhar ba dang gzegs zan rkang mig ser skya'i rjes 'jug pa/ /thor gtsug shing shun lo ma'i gos can thal ba dbyug gu ku sha thogs/ /ral pa'i khur 'dzin munydzas
legs dkris ri dwags g.yang gzhi'i stod g.yogs can/ /so ris gsum mtshan rtse mo can mchod tshangs skud mchod phyir thogs pa 'chang / /rig byed kun sbyangs nges brjod 'don
mkhas sgra dang sdeb sbyor mthar son pa/ /bdag tu lta ba'i lta ba la lta rgyun du dka' spyod nga rgyal can/ /de lta'i tshul can mu stegs glang chen rab tu myos pa'i klad
'gems pa/ /dpal ldan smra ba'i seng ge blo gros stobs ldan rigs pa'i mche ba can/ brda sprod byed gzhung yan lag rab rdzogs bde gshegs bstan pa'i ral pas brjid/ /legs sbyar
nga ro gtan tshigs gad rgyangs rtag brjod sun 'byin mig bgrad pa/ /de lta'i ri dwags rgyal po de/ /dpal ldan sa skya'i gangs rir gnas/ /blo gsal rnams kyi ri dwags skyong
/ rgol ba ngan pa'i wa tshogs 'joms/ /da dung du yang mu stegs byed/ /thams cad chos kyis pham byas nas/ /bde bar gshegs pa'i bstan pa'i tshul/ /kun dga'i rgyal mtshan
'dzin par shog /ces gsungs te/ de dag gi ral pa dpal ldan sa skya'i dbu

rtse rnying ma na da lta yang yod do/ /des na bod kyi paNDi tas phyi rol mu stegs kyi rgol ba bzlog pa ni chos rje 'di kho nar zad do/ /gnyis pa 'phrin las sna tshogs pas gzhan
gyi don mdzad pa'i tshul ni/ spyir ngo mtshar ba'i rnam par thar pa bsam gyis mi khyab mod/ phyogs tsam zhig brjod na/bdag nyid chen po 'dis dgung lo bco brgyad bzhes
pa'i dus/ dpal ldan sa skya'i a phyi'i 'bum pa'i drung du/ sangs rgyas gnyis pa slob dpon dbyig gnyen yin zer ba'i paNDi ta sngo sangs sku sha ha cang zhum pa ma yin pa
zhig bzhugs pa la chos mngon pa mdzod zla ba gcig gi bar du gsan pa rmis shing / mnal sad pa na mdzod kyi tshig don ma lus pa thugs su chud de/ phyis kha che paN chen la
gsan dus sngar las khyad par che ba ma byung gsungs so/ /de ltar slob dpon dbyig gnyen dang chos rje sa skya paNDi ta nas rim pa bzhin du brgyud pa'i bshad srol yang 'jam
pa'i dbyangs shes rab rgya mtshos gsan no zhes de nyid kyi gsan yig las 'byung ngo / /gzhan yang mnal lam ngo mtshar can ni/ kha che paN chen bod du ma byon pa na/ de nyid
kyis chos zab mo rdo rje'i glu ru len pa gsan pa rmis te/ mnal sad pa na tshig don ma brjed par snang zhing / phyis de bod du byon dus don de nyid zhus pas/ de nub kho
bo la'ang rmi lam de lta bu byung zhes gsungs par grags la/ de ltar yang / chos kyi ma mo ma bslabs thugs su chud/ /gzhon nu'i dus na yon tan thams cad rdzogs/ mkhas pa
du ma'i tshogs kyi dbus na bstod/ /blo ldan khyod la spyi bos phyag

'tshal lo/ /zhes pa dang / srid pa kun tu legs par sbyangs pa'i phyir/ /mnal lam du yang chos kyi sgo rnams kun/ /dge ba'i bshes kyis mngon sum gdams par mdzad/ /rnam dag khyod
la spyi bos phyag 'tshal lo/ /zhes so/ /gzhan yang nub cig bdag nyid chen po la khyed slob dpon chen po dpal phyogs kyi glang po'i gdan sar bsko bas gshegs par zhu zer
zhing / phyogs kyi glang po'i ri phug yin zer ba'i brag bug sgo glegs dang bcas pa/ ngos rnams la glegs bam mang po yod pa zhig gi lde mig gtad pa rmis te/ de nas tshad
ma'i bstan bcos rnams 'bad mi dgos par mkhyen no zhes gsungs pa dang / yang skyid grong du byon tshe nub gcig mnal lam du de'i jo bo la/ dus gsum sangs rgyas thams cad
kyi/ /mkhyen brtse gcig tu bsdus pa'i dngos/ /de mtshan thugs rje che zhes bgyi/ /spyan ras gzigs la phyag 'tshal lo/ /zhes sogs bstod pa mdzad pa la/ mnal sad pa na tshigs
su bcad pa dang po bzhi las/ gzhan rnams ni mi dran gsungs so/ /yang skabs shig gi tshe mnal lam du tshogs chen po zhig la tshad ma rnam 'grel gyi mchod brjod saM skri
ta'i skad du gsungs pas/ phrag gong gnyis nas nyi zla dus gcig la shar te song ba rmis pa na/ de nyid rje btsun chen po la zhus pas/ de lta bu thub par dka' gsungs nas tshogs
pa lnga stong tsam la mang ja bskol zhes thos so/ /yang dpal bsam yas lhun gyis grub pa'i gtsug lag khang du chos 'khor la btsad pos spyan drangs nas chos 'khor mdzad
pa na/ rgyud kyi brtag pa phyi ma'i le'u lnga pa yan

song / lam 'bras phal cher song nas srin po ri pas dge 'dun gyi ston mo mdzad pa'i tshogs dpon la spyan 'dren du byung nas nang par 'byon pa'i do nub dmigs pa dang / byin rlabs
dang / bka' bgros zhu ba mang po zhig gis thugs g.yengs nas tho rangs bar du mnal rgyu ma byung / de nas cung zad mnal ba na mi skya shar ba tshan cig byung nas phyag
dang phyag rten phul te/ chos rje pa sems can thams cad skye rga na 'chi'i chu bo chen po 'dis shin tu nyam thag par mi gda' lags sam zer ba la/ de tsug 'dug gsungs pas/
de las thar pa'i gsol 'debs gcig zhu zer ba la/ skye ba skye ba med pa'i don rtogs kyang / /da dung skye ba'i 'dam las grol ma gyur/ /skye ba kun tu skye bor skye 'gyur
ba'i/ /skye ngan bdag gi skye ba'i skyabs mdzod cig /gyis la gsol ba thob gsungs pas/ rgas pa la sogs pa gzhan gsum la'ang de sbyar du rung ngam zer ba la/ rung zhes gsungs
pa la/ phyag btsal nas bka' drin che'o zhes zer nas song pa rmi zhing / mnal sad pa na de gtsug lag khang gi bka' srung rgyal po yin pa 'dug snyam du dgongs so zhes zer
ba thos so/ /gzhan yang rgyud yongs su dag pa'i gdul bya 'ga' zhig la rje btsun 'jam pa'i dbyangs nyid kyi sku dngos su bstan nas don mdzad do zhes 'byung ste/ bo dong
rin po che brtson 'grus rdo rjes de lta bur gzigs so zhes bstod pa byed pas kyang / bsam pa dag pa'i gdul bya 'ga' zhig gis/ /'jam pa'i dbyangs su mig gis mthong gyur cing
/ /'phags pa'i yul na'ang

gtam du de ltar grags/ /zhes gsungs so/ /yang gtsang nags phug pa 'jam dbyangs shes rab 'od zer gyi rnam thar las kyang / khong gi rmi lam zin nas nam mkhar 'phur nas shar
phyogs su phyin pas/ rgya'i ri bo rtse lnga yin zer ba'i spang ri bzang po shin tu yid du 'ong ba cig gi steng na gnas gzhi bzang po lta bu'i khang bzang cig snang / rje
btsun 'jam pa'i dbyangs kyi pho brang yin snyam nas mtha' mar bskor zhing gsol ba btab pas yun ring du sgo ma rnyed/ mthar shar phyogs nas sgo gcig phye nas nang du phyin
par snang nas gtsug lag khang shin tu bzang ba cig 'dug de'i dbus na rin po che'i khri chen po gcig gi steng na bla ma chos rje sa skya pa zhal byang du bstan nas bzhugs
'dug 'di nyid rje btsun 'jam pa'i dbyangs nyid yin snyam nas phyag dang bskor ba mang du byas shing gsol ba btab pas/ gsung ni ma byon/ dar gyi na bza' mang po zhig gis
dril ba'i glegs bam gcig gnang nas bltas pas gser gyi mtshan brjod cig 'dug pa rmis/ de nas yun ring du nyin par stong nyid kyi don la blo gros 'jug pa dang / mtshan mo rmi
lam bzang po mang du byung zhes dris te ngo mtshar ba'i rnam 'phrul lo/ /gzhan yang chos kyi rje dbus su chos 'khor cig la gdan drangs nas bzhugs pa dang / nye ba'i lho
rong cig na dge bshes g.yag sde bsod nams bzang po zhes bya ba sgrub pa mdzad kyin yod pas/ srod kyi cha la rang gis yi dam kye rdo rje'i dkyil 'khor gyi lha tshogs mthong
ba'i rjes su ci yin ma shes nas tho rangs snga mor langs nas chos rje la zhu ru yong ba dang / srod la

chos rje gtor ma mdzad pa'i drung du slebs nas phyag 'tshal ba'i rjes thogs su chos rje'i zhal snga nas dge bshes yong ngam gsungs/ mchis lags zhus pas ci la yong gsungs/ zhu
rgyu cig bdog ces smras pas/ mdang gi de ma yin nam/ rgyal po dpe dkar kho cho 'phrul cig ston gyin 'dug pa yin te/ da nga dang 'phrad pas btub par yong / 'on kyang na
tsha drag po cig yong dogs yod ces gsungs pa la de lo g.yag sde pa la bsnyung gzhi drag po 'grongs la khad pa cig byung nas de dngas pa tshun chad/ sgrub pa 'phel zhing
bsod nams chen po byung ba la brten te/ g.yag sde ba na re/ de man chad chos rje sangs rgyas dngos yin snyam pa'i mi phyed pa'i dad pa yod ces gsungs par grags shing / dngos
slob gzhan dag la yang 'di ni nges par 'jam dbyangs nyid do zhes shin tu thugs ches par snang ba yin no zhes bya ba gnyan stod 'dul ba seng ges bsgrigs pa'i gsung ngag
gi rnam par thar pa las 'byung ngo / /gzhan yang dbu ma pa shes rab 'bum gyis gsung ngag rin po che lam 'bras zhus te bsgoms pas khams 'dus byung nas chos rje pa'i drung
du phyin te/ khams 'dus 'di lta bu byung bas gegs sel gnang dgos zhes zhus pas/ gzhan ci yang mi gsung bar shes rab yod na khams 'dus rgyu med ces gsungs/ de nas de ka'i
don la zhib tu bsam pas ting nge 'dzin gyi mchog rgyud la skyes so zhes kyang rnam thar las 'byung ste gzhan don mdzad pa'i rnam par thar pa phul du byung ba'o/ /gzhan
yang lam 'bras nas

bshad pa'i rgyas pa'i 'chi ltas ni gang zag 'ga' tsam la mi 'byung zhing / byung ba'i tshe na ni dus nges pa can yin no zhes bshad la/ shar pa shes rab 'byung gnas la de lta
bu'i ltas byung ba'i tshe/ bla ma'i rnal 'byor 'ba' zhig thugs dam du mdzad cing gsol ba btab pas rgyas pa'i 'chi ltas las kyang grol te/ /yun ring du bzhugs so zhes kyang
rnam thar las gsungs so/ /gzhan yang 'di nyid gang na bzhugs pa'i sa phyogs su 'byung po'i gdon gyis byas pa'i rims nad dang / phyi nang gi 'khrug long dang lo nyes la
sogs pa mi 'byung zhing / rgya lam zhig na byung na yang nyid kyi mthus myur du zhi ba dang / spyod yul gyi 'gro ba rnams kyang phan tshun byams pa'i sems dang ldan pa
yin no/ /des na 'di nyid ji srid bzhugs pa de srid du yul 'dir hor la sogs pa pha rol gyi dmag dang / nang gi 'khrug pa la sogs pa gtan nas ma byung ngo / /rgyas pa'i 'phrin
las kyang chos dang 'jig rten gyi dpal 'byor phun sum tshogs pa grangs med pa zhig byung ste/ bshad sgrub kyi bstan pa'i pad tshal shin tu rgyas par gyur nas/ mkhas pa
dang grub pa'i yon tan brnyes pa'i slob ma'i tshogs grangs med pa bskrun zhing / rang dang dus mtshungs pa'i mkhas pa'i skye bo ches che ba dag gis kyang zhabs kyi padmo
spyi bo'i gtsug tu gus pas blangs te mchod par byas so zhes thos te/ dper na/ de dus kyi 'chad nyan smar zhing mkhas par grags pa smyal zhig 'jam pa'i rdo rje dpon slob
rnams yin pa las/ chos rje pa'i snyan grags shin tu ma bzod nas/ bu dgu'i rig pa bzang shos 'u yug pa

rig pa'i seng ge yin pa chos rje la rtsod du btang nas chos rar zhag shas bsdad nas 'gal du bsgugs pas ma rnyed cing / rtsod par cung zad kyang ma nus kyi steng nas mi phyed
pa'i dad pa thob ste zhabs pad yun ring du bsten pas bu chen du gyur pa lta bu'o/ /slob ma'i mchog ji ltar byung pa'i rnam grangs ni mdo tsam 'og nas kyang 'chad par 'gyur
la/ zhib tu ni rnam thar rgyas pa logs su 'byung ba rnams las shes par bya'o/ /yang dbus kyi phyogs su bsam yas kyi btsan po shAkya mgon gyis gdan drangs te byon pa'i
dus su yang / chos 'khor de nyid kyi 'khor sa bar ma la 'phags pa 'jam dpal gyi phyag mtshan ri mo dang / sngon gyi chos rgyal byang chub sems dpa' rnams la bsngags pa'i
tshigs su bcad pa mdzad cing chos kyi 'khor lo rgya chen po bskor nas/ slar yang tshigs su bcad pa mdzad pa dang / de la ched du brjod pa chos kyi rgyal pos mdzad pa ni/
sgra dang tshad ma'i mig gnyis dang ldan pas/ /shes bya'i dkyil 'khor blta ba'i blo gros can/ /mang du thos shing legs par sbyangs pa po/ /skad gnyis smra ba dpal ldan sa
skya pas/ /nam mkha'i mtha' dang mnyam pa'i sems can rnams/ /kun mkhyen rgyal po'i go 'phang thob phyir dang / /'gro ba'i bla ma de dag mnyes bya'i phyir/ /dam chos dkon
mchog sgron ma gsal bar bshad/ /'gro ba'i bla ma yon tan rin chen gter/ /phyogs rnams kun tu snyan pa'i dris khyab pa'i/ /bstan pa 'jig rten khams 'dir gsal bya'i phyir/
/sde snod 'dzin pa dpal ldan sa skya pas/ /bsam yas

lhun gyis grub pa'i gnas chen 'dir/ /zab cing rgya che'i chos rnams bshad pa las/ /byung ba'i dge ba'i rtsa ba gang yod des/ /'gro ba srid pa'i mtsho las grol bar shog /ri
bong 'dzin pa bsil ba'i 'od zer can/ /mtshan mo sa dang nam mkha' gsal byed pa/ /log blo'i rgyu skar tshogs rnams zil mnan nas/ /me tog kunda'i tshogs rnams kha 'byed byed/
/tshigs su bcad pa 'di rnams bla ma chos kyi rje sa skya paNDi ta chen pos bsam yas lhun gyis grub pa'i gtsug lag khang chen por/ mkhas pa rnams kyi gtsug gi nor bu slob
dpon chen po kA ma la shI la'i chos kyi gdan seng ge'i khri bshams pa ga la ba der bzhugs nas/ zab pa dang rgya che ba'i gdams pa'i chos kyi 'khor lo bskor zhing / bstan
pa rin po che'i byi dor dang / skye dgu'i tshogs rab tu mang po'i don mdzad pa nyid kyis thugs cung zad rangs par gyur cing / sngon gyi dam pa de dag gi rnam par thar
pa dang rmad du byung ba'i 'phrin las dgongs shing mngon sum du gzigs la/ dus kyi 'gyur bas skye dgu'i tshogs ma rungs par gyur par mkhyen pa'i dbang gis thugs cung zad gdung
bar gyur yang / slad nas 'jig rten gyi chos kyis skye dgu'i bde legs su gyur cig snyam du dgongs te/ gtsug lag khang gi 'khor sa'i ngos ji ltar rigs pa'i gzhi dag la/
nyid kyi phyag g.yas pa rin po che mngon par brkyangs nas/ yi ge'i 'du byed mngon par 'du mdzad nas phyag rgya'i dbyibs las ri mo'i gzugs brnyan gyi tshul gyi rgyud de
dag gi sug tu gsal bar phyogs gcig tu bsgrigs pa ni gang gis mthong

ba dang / kha don du byed pa de dag gi rgyud la mdzad pa po'i ye shes gzigs pa'i dam pa 'jug par gyur cig ces dge slong 'phags pas smras so zhes bya ba legs par bkod do/ /gnyis
pa byang phyogs hor gyi yul du bstan pa'i bya ba ji ltar mdzad pa'i tshul ni/ bod kyi yul 'dir bdag nyid chen pos thub pa'i bstan pa la mdzad pa rgya che ba grub pa'i
skabs su/ hor zhes bya ba'i skye bo gdug pa can blang dor gyi gnas la dud 'gro bas rmongs shing / snying rje ni las kyi gshin rje bas kyang chung / lus kyi rtsal ni gnod
sbyin bas kyang che/ lha ma yin gyi dpung tshogs ltar grangs mang zhing 'jigs su rung ba zhig gis thog mar rgya'i yul dang / de nas mi nyag gi yul la sogs pa byang phyogs
kyi rgyud mtha' dag bdag gir bzung nas/ khyim pa dang rab tu byung ba'i rnam dbye med par thams cad dmag khral las gsum gyi khyur bcug nas/ bstan pa'i ming tsam yang med
par byas te rang gzhan thams cad phung bar 'gyur bar gzigs te/ de dag la bzod glags med pa'i snying rjes hor rnams kyi sems chos kyi lam la drangs te 'dul ba'i smon lam
btab pa dus la babs par gzigs shing / nyid kyi mkhan po paN chen shAkya shrI singga la'i gling du byon pa na/ de la lha gnam the'u dkar pos hor gyi yul du 'byon par zhus
pa na/ sgrol ma la gsol ba btab pas khyod kyis phyin kyang phan pa med/ khyod kyi slob ma zhig bod na yod des phyin na phan par 'gyur bas lung ston cig gsungs te paN chen
gyis de ltar lung bstan cing / yang bla ma rje btsun chen pos

gshegs khar khyod kyi tshe mjug tu hor gyi 'bod mi yong / phyin na bstan pa dang sems can la phan pa rgya chen po yong bas ci nas song shig ces lung bstan pas/ chos rje nyid
kyis dgung lo drug cu re gcig la sngon 'gro'i chos 'khor chen po mdzad/ re gnyis pa la stobs kyi 'khor los sgyur ba'i rgyal po jing gir gan gyi sras po tho lo no yon zhes
bya ba'i sras e chen go dan zhes pas spyan 'dren gyi pho nya mngags te/ de dus hor gyis phul ba'i 'ja' sa gdan 'dren ma las 'di ltar 'byung ste/ tshe ring gnam gyi shed
mong la bsod nams chen po'i dpal la brten nas rgyal po nged kyi lung / sa skya paNDi ta kun dga' rgyal mtshan dpal bzang po la go bar byed pa'i gtam/ nged pha ma dang gnam
sa'i drin lan 'jal ba'i phyir/ lam gyi blang dor ma nor ba ston shes pa'i bla ma gcig dgos pa brtag pa byas dus khyod du 'dug pas/ lam gyi dka' tshegs la ma blta bar
yong dgos/ gal te na so rgas zer na sngon thub pa'i dbang pos sems can gyi don du lus grangs med sbyin par gtong ba ji tsam/ khyod kyis chos go ba'i dam bca' dang e 'gal/
ngas mtha'i khrims ra blangs dmag dpung chen pos brda ded byas nas sems can mang po la gnod pa byas na mi skrag pa e yin/ des na sangs rgyas kyi bstan pa dang sems can mang
po la soms la khyod mgyogs par shog nyi ma nub phyogs kyi bande rnams khyod shes su 'jug pa yin/ gnang sbyin la dngul bre chen lnga/ gos chen gyi chos gos mu tig gi tshom
bu can la mu tig stong phrag drug dang nyis brgya/ gos lu hang gi ring

'gag lhwam 'bob dang bcas pa/ kha ti kha tshang ma yug gnyis/ thon ti kha tshang ma yug gnyis/ gos chen sna lnga yug nyi shu rnams yod/ 'di'i lon la rdor sri mgon dang / dbon
jo dar ma gnyis gtang ba yin/ 'brug lo zla ba brgyad pa'i gnam gang la bris zhes pa'i zhu yig dang bcas pa hor gyi gdan 'dren pa rnams slebs pa na/ sku na bgres na'ang
sngar bshad pa'i rgyu mtshan rnams dgongs te/ sku srog la yang phongs pa med par byon/ drug cu re gsum la mi nyag gi yul byang ngos su phebs/ de'i tshe mdo khams kyi ston
pa blo gros rab gsal zhes bya bas chos kyi dri ba zhus pa la lan 'di ltar gnang nas/ gzhung lugs kyi don gsal bar mdzad de/ dris lan dngos ni/ ston pa blo gros rab gsal
gyis/ /dri ba 'dri dar rten bcas pa/ /bdag gi sug par 'phrod gyur bas/ /de la dga' ba rab tu 'phel/ /khyed kyi dri ba dang po rig gter las/ /gang yod de 'jig bum pa bzhin/
/sgra yang yod ces rang bzhin rtags/ /zhes gsungs pa dang / sdom gsum rab dbye las/ chos dbyings yod pa'ang ma yin te/ /yod tsam mi rtag gis khyab par/ /chos kyi grags
pas gsal bar gsungs/ /zhes gsungs pa'i don sgra ji bzhin pa lags sam zhes pa ni/ dpal chos kyi grags pas rtog ge pa'i skabs su/ don dam don byed nus pa gang / /de 'dir don
dam yod pa ste/ /gzhan ni kun rdzob yod pa yin/ /de dag rang spyi'i mtshan nyid bshad/ /ces don byed nus pa la don dam du yod pa dang / don byed mi nus pa

kun rdzob tu yod pa'i rnam gzhag mdzad/ yang / 'jig la 'bras dang yod nyid bzhin/ /zhes sgra 'jig par bsgrub pa la/ 'bras bu rtags su bkod pa dang / don gyi yod pa nyid rtags
su 'god par mdzad/ de phyir dngos po med rten can/ /phyi rol rten ni sgra don la/ /brten nas 'dir ni bsgrub pa dang / /dgag pa thams cad 'dod pa yin/ /de yang sgra 'jug
pa nyid las/ /yod ces tha snyad bstan par 'dod/ /ces dang / de nyid med pa ma yin sgra don phyir/ /zhes sgra don la yod pa'i tha snyad mdzad pa dang / yang / de la dmigs
rung rnams kyis ni/ /yod pa dmigs pa las gzhan min/ /zhes tshad mas dmigs pa yod pa'i mtshan nyid du gsungs/ de dag gi don yang 'di yin te/ 'dir ni yod pa rnam gnyis te/
/don dang tha snyad dag gis so/ /don gyi yod pas bya ba byed/ /tha snyad yod pas dgag sgrub rten/ /zhes pa'o/ /dri ba gnyis pa chos kyi dbyings shes bya ma yin lags sam
zhes pa'i lan ni/ rdo rje gcod pa las/ sangs rgyas rnams ni chos kyi sku/ /'dren pa rnams ni chos nyid lta/ /chos nyid shes bya ma yin te/ /de ni shes par nus ma yin/ /zhes
gsungs pa dang / spyod 'jug las/ don dam blo yi spyod yul min/ /blo ni kun rdzob yin par 'dod/ /ces gsungs pa'i don chos dbyings rang ngos nas shes brjod kyi yul las
'das mod/ gzhan sel gyi sgo nas shes byar tha snyad mdzad de/ rgyud bla ma las/ gal te sangs rgyas khams med na/ /sdug la skyo bar mi 'gyur zhing / /mya ngan 'das par 'dod
pa dang / /don gnyer smon

pa'ang med par 'gyur/ /zhes dang / dbus mtha' las/ de bzhin nyid dang yang dag mtha'/ /mtshan ma med dang don dam dang / /chos kyi dbyings ni rnam grangs so/ /gzhan min phyin
ci log pa ni/ /de 'gag 'phags pa'i spyod yul dang / /'phags pa'i chos kyi rgyu yi phyir/ /rnam grangs don de go rim bzhin/ /zhes gsungs pa dang / chos mngon pa'i mdzod
las/ thog ma med pa'i dus kyi dbyings/ /chos rnams kun gyi gnas yin te/ /de yod pas ni 'gro kun gyis/ /mya ngan 'das pa thob par 'gyur/ /zhes gsungs so/ /de dag gi don yang
'di yin te/ don dam mtha' bzhi spros pa bral/ /kun rdzob yod med la sogs pa'i/ /gzhan sel phan tshun dngos 'gal gcod/ /yod pa min la med par gsungs/ /zhes pa'o/ /de'ang
rnam 'grel las/ sgrub dang dgag pa ma gtogs pa/ /sgra las byung ba'i tha snyad gzhan/ /yod min de phyir med pa la/ /med phyir 'di ni mi smra thob/ /ces gsungs so/ /dri
ba gsum pa 'gog bden ma byas pa'i dge ba lags sam zhes pa ni/ 'gog bden ma byas pa yin mod/ /dge ba mtshan nyid par mi bzhed de/ 'phags pa klu sgrub kyi rtsa she las/ ci
ste las rnams ma byas na/ /ma byas pa dang 'phrad 'jig 'gyur/ /tshangs spyod gnas pa ma yin pa/ /de la skyon du thal bar 'gyur/ /tha snyad thams cad nyid dang yang / /'gal
bar 'gyur na the tshom med/ /bsod nams dang ni sdig byed pa'i/ /rnam par dbye ba'ang 'thad mi 'gyur/ /gal te de ni rnam smin na/ /yang dang

yang du rnam smin 'gyur/ /zhes ma byas pa'i dge sdig mtshan nyid pa yod pa bkag par shes par bya'o/ /blo gros ldan pa'i blo gros kyis/ tshul bzhin dris pa'i dri ba kun/ /kun
dga'i ming gis kun mkhyen ltar/ /legs par phye la legs par gzigs/ /mdo smad kyi ston pa blo gros rab gsal gyi dris lan bi ji rin chen grags kyis gling khar bris pa'o zhes
pa'o/ /yang mdo smad kyi lam du rnal 'byor pa phru ma pa zhes pa'i dris lan gsungs pa ni/ rje btsun 'jam pa'i dbyangs kyi rnam 'phrul chos rje sa skya paNDi ta hor yul
du chag phebs pa'i mdo smad kyi lam khar chibs gong du byon nas lam la gshegs pa'i tshe/ rnal 'byor pa phru ma pa zhes bya ba'i sgom chen pa bzang po cig gis chos rje pa
la gos phyi nang gcig phul nas/ chos rje pa khyed kyi chos dang chos ma yin pa rnam par 'byed pa'i bstan bcos las/ blun pos phyag rgya che bsgoms pa/ /phal cher dud 'gro'i
rgyu ru gsungs/ /min na gzugs med khams su skye/ /yang na nyan thos 'gog par lhung / /gal te de ni bsgom legs kyang / /dbu ma'i bsgom las 'da' ba med/ /dbu ma'i bsgom
de bzang mod kyi/ /'on kyang 'grub pa shin tu dka'/ /zhes gsungs pa'i don ci lags zhu yin 'dug pa la/ chos rje pa'i zhal nas 'di skad gsungs par gda'o/ /btsan thabs su ci
yang yid la mi sems par sems lteng rgyun du gnas shing gnyid rmugs 'dren pa'o/rnam rtog kha tshom zhi gnas dang / /stong pa rgyal po indra bhU tis/ rmongs pa'i bsgom pa
gang yin pa/ /rmongs pas rmongs pa thob par 'gyur/ ces gsungs/ 'phags pa klu sgrub kyis/ stong pa nyid la blta nyes na/ /

shes rab chung rnams phung bar 'gyur/ /so sor rtog pa'i shes rab kyis/ /ma dpyad par snang zhen gyi chos/ /ci yang med par 'dzin pa dang / /mthong yul 'gag pa'i stong nyams
shar ba'o/ /zhes gsungs so/ thal byung lhag mthong gnyis/ /ngan 'gror ltung ba'i rgyu chen te/ /legs 'dod rnams kyis spangs na legs/ /sems rgyu mi gsal zhi gnas dang /sems
kyi rgyu ba mi gsal bar lhag mthong shas che ba'i stobs kyis ngang gis dmigs pa la gnas pa'o/ /'di'i don mngon pa la sogs par gsal ma dpyad par chos thams cad nam mkha'
dang sems ci yang med pa dang yod min med min ngo 'phrod nas nyams shar ba'o//gzugs snang bkag pa'i lhag mthong gnyis/ /gzugs med skye ba'i rgyu chen te/ /thar 'dod gzugs
med du skye ba'i mi g.yo ba'i las bsog pa'o/ rnams kyis spangs na legs/ ting nge 'dzin bsgom pa'i tshe ci yang mi dran par yun ring du gnas pa'o//dran tshor med pa'i zhi
gnas dang / mig la sogs pa'i rnam shes tshogs drug rgyu ba mi gsal ba'o//tshogs drug bkag pa'i lhag mthong gnyis/ /nyan thos 'gog pa cha mthun te/'gog pa'i snyoms 'jug
dang 'dra ba'i nyams skyes pa'o/ /mchog 'dod rnams kyis spangs na legs/ /shin sbyangs bde ldan zhi gnas dang /mdo sde rgyan las/ des na de yi lus dang sems/ /shin tu sbyangs
pa ches gang nas/ /yid la byed pa can zhes bya/ /zhes gsungs so/ spros kun nyer zhi'i lhag mthong gnyis/ArYa de wa'i zhal snga nas/ yod min med min yod med min/ /gnyis
ka'i bdag nyid min pa'ang min/ /mtha' bzhi las grol don gyi mchog /de ni dbu ma pa yi lugs/ /zhes gsungs so/ /phar phyin theg pa'i lam chen te/ /rgyal sras rnams kyis
bsgrubs na legs/ /mtshan rtog sangs rgyas ye shes zhabs kyis/ tha mal kun rtog rgyu ni ma gtogs

pa/ /srid pa'i 'ching ba gzhan ci yod min te/ /de dang rnam par 'gal bar gyur pa'i sems/ /gang yin de ni kun tu rtogs mi 'gyur/ /zhes gsungs so/ /nyer zhi'i zhi gnas dang /
/bde stong zung 'jug lhag mthong gnyis/spyan ras gzigs pad dkar gyis/ /phra rab rdul gyi chos nyid 'das/ pra phab pa yi rnam pa can/ /rnam pa kun gyi mchog ldan pa/ /phyag
rgya chen po mi 'gyur bde/ /zhes gsungs so/ /gsang sngags phyag chen lam mchog ste/ /tshe 'dir grol 'dod bsgrubs na legs/ /tshigs su bcad pa lnga po 'di'i don khongs su
chud na phyag rgya chen po dag pa dang ma dag pa shes par 'gyur bas 'di la dpyod mdzod gsung gin 'dug rnal 'byor pa phru ma pa la gdams pa'i tshigs su bcad pa lnga pa bi
jis mdo khams smad gling khar bris pa'o/ /dris lan gyi rim pa gsum po 'di sngon chad dar bar ma byung yang / mdo khams nas rdo rje 'chang kun dga' dbang phyug gi phyag
tu byung ba la bris pa yin no/ /zhes gsungs so/ /mchan bu 'di yang chos rje pa'i gsung ji lta ba bzhin bi jis bris pa'o zhes 'byung zhing / yang mdo srang du phebs pa'i tshe
mi cig gis dar nag po gcig la gser gyi thig le mang po byas pa zhig phyag rten la byung ba de lha rje bi ji la gnang nas/ 'di khyod rang tshags gyis/ nam mkha' dwangs
pa la skar ma bkra ba lta bu'i bstan pa cig 'u cag la yong ba yin gsungs/ sa skya pas ring bsrel bkag zer ba yod pa la/ de yang / ring bsrel phal cher gdon las byung / dkar
po'i phyogs kyis byas pa'ang srid/ 'byung bzhi dag gis bskyed pa'ang yod/ /'phags pa gsum gyi ring bsrel ni/ /yon tan stobs kyis 'byung ba ste/ /'byung khungs nas byung
rin chen 'dra/ /de la

grangs ni brtsi rgyu med/ /mi 'grib 'phel ba'i ring bsrel yin/ /zhes bya ba yin la/ nga la rten 'byon na grangs brtsi rgyu med pa cig 'byon pa yin pas khyed rang tshags gyis
la/ dar 'di de'i na bza' gyis zhes gsungs shing / yang ngas ku re byas pa yin mi la ma zlo sdig pa gsog pa'i rgyu yin gsungs zhes kyang gsungs so/ /de nas rim gyis 'gro
ba'i mgon po chos kyi rgyal po 'phags pa rin po che dang / chos kyi rgyal po se chen gan yon mchod du 'brel te/ rgyal po 'di'i 'og gi skad rigs mi gcig pa'i rgyal khams
dkon mchog gsum gyi sgra mi grag pa'i phyogs rnams su yang dkon mchog la dad pa skyes nas las 'bras la blang dor byed pa dang / hor rnams kyang theg pa chen po'i sems bskyed
dang dbang bskur zhu ba dang / dkon mchog mchod cing sems can la phan pa bsgrub pa dang / sdig to mi dge ba'i las lam cha shas kyi spangs nas lam bzang po la 'jug pa
dang / khyad par bod dang / yu gur dang / mi nyag sman rtse la sogs pa rang rang gi mnga' 'og na yod pa'i rab tu byung ba dang / sngags pa sogs yon tan can gyi mi rnams la
dmag khral las gsum gyi 'tshe ba med cing / bza' ba dang / btung ba dang / bgo ba dang / gser dngul/ gos dar la sogs pa'i dbul ba bzang zhing grangs mang ba yang nas yang
du 'bul ba dang / gug shrI sogs kyi ming bzang po byin nas bkur sti rgya chen po byas te/ rgyal ba'i bstan pa rin po che rnyed pa dang bkur sti bcas te yun ring du gnas
pa dang / gzhan yang hor gyi

rgyal khams 'di mi tshan che ba dang / shes pa 'char che bas ngo log byas kyis dogs nas/ lo skor re zhing skyes pa lo dgu yan chad re re nas bsad kyis mi 'dang bas/ khyu 'ded
byas te phyi'i rgya mtshor 'debs pa las/ de dag la lhag par brtse bas rgyal po la bka' nan che bar stsal te/ des kyang dbang zhus pa'i yon du phul nas de phyin chad chad
pa yin no zhes grags so/ /des na deng sang byang phyogs kyi rgyud 'dir bde skyid cung zad yod pa ni chos rje khu dbon gyi bka' drin thun mong ma yin pa yin te/ deng sang
gi phal pa lta ci smos/ dge bshes su khas 'che ba rnams dang / de dag las kyang rig pa dang mi rig pa dpyod pa'i blo shin tu gsal zhing / bstan pa dang sems can gyi don
gyi 'khur khyer bar grags pa dag kyang de ltar mi sems pa ni thugs mi ched pa'am thugs rtsing par zad do/ /des na khu dbon 'di gnyis kyis sems can la dngos su phan par
mdzad pa 'di lta bu ni bod kyi dge bshes sus kyang byas pa med do/ /de la 'ga' zhig sa skya pa lha'i bu'i bdud kyis g.yengs pas hor dang 'brel lo zhes zer ba'ang mi rigs
te/ hor gyi ngor rab tu byung ba yang hor dang spyod pa bstun pa cung zad byung yang / gal te sa skya pas de'i blo dang ma bstun na de chos la 'jug par mi nus te/ thub pas
kyang 'jig rten gzhug pa'i don du 'jig rten mthun 'jug mdzad pa lta bu'o/ /de chos la ma zhugs na sngar bshad pa'i nyes dmigs rnams yong bas dgag bya bas dgos pa che ba
yin no/ /'di ni byang chub sems dpa' sems dpa' chen po rnams kyi rmad du byung ba'i rnam par thar pa

yin te/ blo dman rnams ni mos par dka'o/ /don 'di la dgongs nas chos rje pas nyid kyi sku tshe'i 'du byed gtong ba'i tshe'ang / mgon po khyod kyi gsung rab mchog /nan tan gyis
ni bka' stsal pa/ /'bad pas ci nus bsgrub pa'i tshe/ /bar du gcod pa'i chos de sgrol/ /de nas ji skad gsungs pa yi/ /bka' stsal de dag bcings pa bzhin/ /rnam pa kun tu
thog tu babs/ /bden gsungs khyed la bdag skyabs mchi/ /zhes gsungs so/ /des na byang ngos su byon pa la yang gzhan gyi snang ngor 'byon pa mi spro pa'i tshul bstan pa sogs
rnam par thar pa 'ga' zhig tu 'byung mod kyi/ don ni gzhan don rgya che ba'i rten 'brel zab mo mkhyen bzhin du byon pa ste/ do skor ba'i dris lan las/ bdag kyang sngon
gyi byed pa 'ga' yi rgyus/ /bstan pa'i nyi ma shar gyi phyogs su shar/ /thos bsam sgom pa yid bzhin nor bu des/ /dad ldan dbus gtsang re ba myur du rdzogs/ /zhes gsungs
pa'i phyir ro/ /de nas dgung lo drug cu rtsa lnga bzhes pa'i dus su me pho rta'i lo zla ba brgyad pa la byang phyogs ling chur gdan phebs te/ de'i dus su rgyal po go dan/
go yug gan rgyal sar ston pa la hor yul du bzhud nas tshur byon pa dang lug lo zla ba dang po la mjal/ rgyal po yang shin tu mnyes nas chos dang 'jig rten lugs kyi gsung
gleng mang po mdzad par gda'/ de'i gong du rgyal po'i drung du bod kyi bande 'ga' 'dug pa la/ sangs rgyas kyi chos kyi yon tan gyi khyad par gang yang bskyed par ma nus
so/ /smon lam 'debs pa la dbang bar khas len pa la

'tshogs pa'i dus su e ka 'un dang / hor gyi lha pa gral mgor 'jog pa yod pa 'dug de nas rgyal po dang bla ma chos rje pa chos kyi gsung gleng mang po mdzad pa la/ mgo ba'i
skabs su yu gur gyi dge ba'i bshes gnyen mkhas pa mang pos kyang mtshams sbyor byas nas chos kyi don thams cad legs par gor bcug pas/ rgyal po yang shin tu mnyes par gyur
nas/ de ring phyin e ka 'un dang lha pa tsho bande'i gral mgor ma sdod/ thams cad kyi gral mgor bla ma chos rje pa bzhugs la smon lam 'debs pa'i dus su/ sngon la bandes
smon lam thob gsungs pa'i lung byung nas hor gyi rgyal khams su rab tu byung ba'i dbu 'phang bstod de/ de nas rgyal po go dan la sha khra'i nad cung zad byung ba'i rim gror
chab gtor 'jam dpal ma mang du mdzad pas/ lug lo zla ba gsum pa'i tshes bcu gcig gi tho rangs mnal lam du mi 'theng po lus la rma dang shu bas gang ba cig byung ba la/
khyod su yin dris pas/ nga la dpon po gcig yod pa na re/ sa skya pas 'bod cing 'dug pas khyod song la ci zer nyon/ nga'i lus po na nas 'gro mi nus pa 'dug zer nas yong ba
yin zer/ de nas chos rje pas/ go dan gyi gser yig pa btang nas nged thag ring po nas bos/ da 'di la phan pa cig dgos pa byung bas nad 'di'i rgyu ci yin/ da thabs ci byas
na phan zhes dris pas/ mi de na re/ yul phyogs de rnams sus kyang ma bdag pa'i dus su nga'i dpon po des bdag byas pa yin/ de'i tshe go dan 'di'i shAkya mu ne la bsod nams
bsags pa'i rgyal po cig tu skyes/ de nas tshe 'phos te mi

nyag gi rgyal po cig tu skyes/ rgyal po des nga'i khang pa'i steng du mkhar las byas nas/ mi nyag gi rgyal po des bande rnams la nga mkhar las byed pas sa gzhi slong zer/ bande
rnams dbyangs 'dra byed pa dang / rol mo 'dra 'khrol ba dang / gtor ma 'dra gtong gin 'dug ste/ sa chog mi shes par 'dug pas sa gzhi ma byin/ der rgyal pos mkhar las
byas pas nged dpon g.yog ris non pa bzhin song / de nas mi'i bsod nams ma thub par byang ngos 'dir 'ongs nas yul legs par bzung / der yang rgyal po de 'ongs nas nged kyi
steng du me btang / sa brkos/ gzhan yang gnod pa mang du byas/ der yang sdod sa ma byung / de nas nga'i dpon po de khros nas yul phyogs kyi lha 'dre thams cad bsdus nas/
rgyal po 'dis nga'i yul lan gnyis phyung bas/ da 'di la gnod pa cig byed pas khyed rnams kyis grogs gyis byas pas/ lha 'dre rnams na re/ rgyal po 'dis shAkya mu ne la bsod
nams bsags pa yin pas 'di'i stobs mi thub kyis khyod skam sar ma sdod par chu mig dang 'dam rdzab yod sar yul bzung zer nas der bsdad pa'i dus su/ rgyal po des rgyal po
snga ma kun gyi bande rnams la rgyugs byin pa'i yi ge bltas pas/ sngar gyi rgyugs ches zer nas phri/ de'i tshe shAkya mu ne 'di gser yin nam/ shing yin nam/ rdo yin blta
zer nas zhabs la gzong gis brkos pa dang / de nas lha 'dre rnams na re/ da 'di'i bsod nams kyi cha nyams pas bar chad bya ba'i dus la babs zer nas lha 'dre rnams 'tshogs
pa dang / 'di

bsod nams can yin pas gzhan sus kyang brlag par mi nus pas/ nang gi blon po dang rgyal po la phra ma gzhug zer nas phra ma bcug pas der blon pos bsad/ rgyal po des 'chi khar
smon lam btab ste nga tshe phyi ma rgyal po gcig gi bur skyes nas khyed rnams la gnod pa skyel zhing / khyed rnams bran bzhin du 'khol bar shog cig ces smon lam btab pas
jing gir rgyal po'i tsha bor skyes nas go dan 'di yin/ des byang ngos 'dir 'ongs nas nged kyi sdod sar chu dang 'dam rdzab kyi steng du rta rgyugs/ der rta bsad/ rta khrag
gar song sar nged la la na/ la la shi nga'i lus la yod pa'i sbal lcong 'di rnams kyang shi la khad pa la/ nga'i lus kyi drod kyis ma shi ba yin zer nas lus la sbal pa
dang lcong mo phyed skam pa dang / shi la khad pa yod pa la de rnams bstan nas gong gi bande rnams kyis go dan la smon lam 'dra 'debs pa las/ nged klu la phan pa ci yang
ma byung / da khyed sa skya pas sman dang bza' rgyu byin pas nged klu la phan par byung / nga gar yang 'gro mi nus pa da res cung zad phan pa yin/ nga'i dpon de shi la khad
yod/ de shi na go dan yang 'chi/ nga'i dpon sos na go dan yang sos pas/ rim gro yang chung chung gis mi phan mi sos pas/ khyed kyis nga'i dpon dang go dan gso ba'i 'bad
pa chen po gyis/ nga'i dpon sos na go dan yang sos/ de sos na khyed kyang bzang por 'gro zer/ de nas chos rje pa'i thugs dgongs la da 'di la thabs ci byas na phan snyam
pa la/ bar chad cung zad cig gis de yal song gsungs so/ /de nas rgyal po'i don du 'phags pa

seng ge sgra'i cho ga mdzad pas/ rgyal po nad las thar bas shin tu dad de theg pa chen po'i sems bskyed la sogs pa zab pa dang rgya che ba'i chos mang du zhus/ mchod gnas rnams
kyi phud du bkur/ de nas bzung ste skad rigs mi gcig pa'i gdul bya chos la mi dad pa rnams chos la dad par byas/ dad pa rnams theg pa chen por bcug mdor na gdul bya
dpag tu med pa smin cing grol bar mdzad pas bstan pa'i dar rgyas phul du phyin pa mdzad do/ /gzhan yang rgya nag ri bo rtse lngar byon nas/ de na gnas pa'i rtogs ldan rgyan
po zhes bya ba la/ bcom ldan 'das kyai rdo rje Dombi lugs kyi dkyil 'khor du mngon par dbang bskur ba sngon du 'gro ba can gyi rje btsun bdag med ma'i sindhu ra'i dkyil
'khor du byin gyis brlabs pa dang / de'i rjes su rdzogs rim zab mo bsam gyis mi khyab pa'i man ngag byin te/ phyag rgya chen po'i ye shes ngo sprod par byed pa'i gdams
pa zab mo gnang nas rgyud grol bar mdzad pa yin te/ gdams pa de nyid las/ rje btsun 'jam pa'i dbyangs kyi rnam 'phrul chos rje sa skya paNDi ta chen po rgya nag ri bo rtse
ldar phebs nas bzhugs pa'i tshe/ de na sgom chen cig gnas pa'i rtogs ldan rgyan po zhes bya ba zhig gis chos rje pa la bskor ba dang phyag mang po byed cing 'dug pa la/
chos rje pa'i zhal nas/ rtogs ldan pa bskor phyag kyang ngo mtshar che ste/ gnas 'di 'dra na 'dug pa la gdams ngag bzang po la brten pa'i sgom sgrub cig dgos pa yin te ang
gsung gi 'dug rtogs ldan pa des bsam mno zhig btang ste rang gi gnas

nas dar yug dkar po gcig blangs te chos rje ba la phul nas/ chos rje ba lta ba phyag rgya chen po 'di theg pa thams cad kyi sgom du bzhed dam/ phyag rgya chen po 'di rang ji
lta bu lags/ ci'i phyir phyag rgya chen po zhes bya/ 'di skye tshul dang / sa lam bgrod tshul gyi rnam pa ci lta bu lags/ bdag la phyag rgya chen po'i gdams ngag zab mo
zhig gnang ba zhu zhu yin 'dug pa la chos rje pa thugs dgyes te/ Dombi pa'i kye rdo rje'i dbang bskur mdzad nas/ phyag rgya chen po lhan cig skyes grub dang / tog tse ba'i
bsam mi khyab kyi gdams ngag tshang ma cig gnang nas/ nged kyi lugs kyi phyag rgya chen po'i khrid lugs 'di ltar yin/ grub thob ma snga bar rtse gcig tu sgrub pa mdzod
dang mi bslu ba yong / khyod kyis dris pa'i don mdor bsdus pa 'di rnams thugs la zhog gsungs nas/ spyir pha rol tu phyin pa'i theg pa'i lugs la lta ba dka' rtags kyi phyag
rgya bzhis rgyas 'debs/ rgyud sde 'og ma gsum gyi lugs la zab gsal gnyis med kyi rgyas 'debs par bshad kyang / phyag rgya chen po'i tha snyad ma gsungs shing de dag gi
lugs la mchog gi dngos grub bshad kyang phyag rgya chen po mchog gi dngos grub ma bshad pas lta ba phyag rgya chen po mtshan nyid par bsgom par mi 'dod do/ /de dag gi lugs
la rtogs bya stong pa nyid zab mo bshad kyang / rtogs byed thabs lam zab mo ma bshad pas phyag rgya chen po mtshan nyid pa mi 'thad pa yin/ dper na nyan thos lugs la sbyin
pa dang tshul khrims la sogs pa bshad kyang / grogs thabs shes khyad par can ma bshad pas sbyin pa'i pha rol tu

phyin pa la sogs pa mi 'thad pa bzhin/ mi blun po la ba glang du 'dogs pa ltar/ de dag gis lta ba'i sgom la phyag rgya chen por 'dogs na ming tsam la mi rtsod/ phyag rgya chen
po'i rang bzhin ni/ /phyag rgya chen po mi 'gyur bde/ /gzung dang 'dzin pa dbyibs dag dang / /rtog dang brjod pa rnam par spangs/ /dri za'i grong khyer lta bu dang /
/pra phab pa yi rang bzhin can/ /rnal 'byor thabs dang shes rab bdag /e waM yi ge de la 'dud/ /phra rab rdul gyi chos nyid 'das/ /pra phab pa yi rnam pa can/ /rnam pa kun
gyi mchog ldan pa/ /phyag rgya chen po de la 'dud/ /ces gsungs pa ltar rtogs bya chos nyid gnyug ma zhes bya ba rnam pa kun gyi mchog dang ldan pa'i stong pa nyid do/ /rtogs
tshul smra bsam brjod med kyi nyams pra phab pa'i rnam pa can gyi sgo nas rtogs bya'i ngo bor rnal 'byor zung 'jug gi ye shes/ de yang snang stong zung 'jug rig stong
zung 'jug bde stong zung 'jug bde chen zung 'jug lhan skyes ye shes/ rang byung ye shes/ rang rig ye shes/ so sor rtog pa'i ye shes zhes bya ba la sogs pa mtshan gyi rnam
grangs du ma dang ldan pa de rtogs pa'i thabs bshad rgyud rdo rje phreng ba las/ bla ma legs par mnyes byas te/ /yang dag dbang bskur rab mnos nas/ /de nyid don ni rab
tu dbye/ /zhes pa dang / brtag gnyis las/ phyi nas de nyid rab tu dbye/ /zhes gsungs pa ltar smin byed kyi dbang bskur mtshan nyid pa dang / grol byed kyi rim gnyis yan
lag dang bcas pa tshul bzhin du bsgoms pa las 'byung ba yin

te/ 'phags pa klu sgrub kyis/ sangs rgyas rnams kyi chos bstan pa/ rim pa gnyis la yang dag brten/ /gcig ni bskyed pa'i rim pa ste/ /gzhan ni rdzogs pa'i rim pa yin/ /zhes
gsang sngags bla med kyi ye shes 'dren pa'i thabs thams cad rim pa gnyis su bsdus nas bshad pa'i gnad yin no/ /phyag rgya chen po zhes bya ba'i sgra don ni/ legs sbyar gyi
skad la ma sbyangs pa dag phyag ni stong pa'i ye shes te/ /rgya ni 'khor ba'i rgya las grol/ /zhes gsang snying dang / phyag rgya chen po thig le sogs las 'byung zhes smra
ba ni 'khrul pa ste/ legs sbyar gyi skad la mahA mu dra zhes pa ni/ bod skad du mahA chen po/ mu dra rgya dang / rtags dang / mtshan ma dang / gug skyed la sogs pa la
'jug pa las/ 'dir rgya ru bsgyur ba yin no/ /don ni a wa dhU tI pas/ rgyas gdab phyir na rgya zhes te/ /srid gsum ro gcig phyag chen po/ /zhes gsungs pa ltar 'khor 'das
kyi chos thams cad bde stong zung 'jug gi ngang du rgyas btab nas nyams su len pa'i don gyis lta ba phyag rgya chen po zhes bya ba yin no/ /skye tshul gyi rim pa ni/ gang
zag skal bzang 'ga' zhig la dbang gi ye shes 'bebs pa'i dus nas phyag rgya chen po'i ye shes mtshan nyid pa skye ba yang yod mod/ phal che ba ni thabs bsgom pa sogs la ltos
shing / thog mar phyag rgya chen po ltar snang skyes nas/ phyis phyag rgya chen po mtshan nyid pa skye bar 'gyur ba yin/ phyag rgya chen po ltar snang zhes bya ba yang
cha mthun pa dug can dang / 'ba' zhig pa skyon can gnyis 'byung ba yin/ dug can ni thos bsam gyis

bsdus pa go rtogs dang / bsgom byung gis bsdus pa rnam rtog gi rba rlabs ma yal bzhin du zung 'jug gi nyams span spun skyes pa yin/ 'ba' zhig pa ni gnas pa 'ba' zhig pa dang
/ so sor rtog pa 'ba' zhig tu gyur pa dang / snang phyogs 'ba' zhig tu gyur pa dang / stong phyogs 'ba' zhig tu gyur pa dang / lus la bde drod dang / 'phar g.yo dang /
ngag la nges med kyi smra brjod dang / sems la nges pa med pa'i ting nge 'dzin gyi nyams snang sna tshogs pa ste sgo gsum gyi nyams 'ba' zhig tu gyur pa dang / brgyal ba
dang tshogs drug 'gags pa la sogs pa'i nyi tshe ba 'ba' zhig tu gyur pa rnams yin/ sa lam bgrod tshul ni/ byang chub tu gnyer ba'i smin byed dbang bskur nas brtsams te nyams
skyon can rnams rdzogs pa yan chad theg pa thun mong ba ltar na tshogs lam zhes bya ba yin/ brtag gnyis las/ kun mkhyen ye shes de lta bu/ /zhes gsungs pa ltar/ bde stong
zung 'jug gi ye shes mtshan nyid pa rgyud la skyes shing rnam par mi rtog pa'i nyams rgyun chags su 'byung yang / rnam par rtog pa'i bag chags phra mo dang bcas pa nam
langs pa la nyi ma shar ba lta bus dpe'i ye shes rgyud la skyes pa ni sbyor ba'i lam zhes bya ba yin te/ mtshan brjod las/ rnam par shes pa'i chos nyid 'das/ /ye shes
gnyis med tshul 'chang ba/ /rnam par rtog med lhun gyis grub/ /ces gsungs pa ltar/ rnam pa kun gyi mchog dang ldan pa'i stong nyid mngon sum du rtogs pa rnam par mi rtog
pa'i ye shes mtshan nyid pa phyag rgya chen po don gyi ye

shes thog mar skyes pa'i tshe na mthong ba'i lam thob pa zhes bya ba yin/ des na rgyun chags su goms shing gong nas gong du bgrod de sa bcu gnyis pa'i bar du phyin pa ni bsgom
pa'i lam zhes bya ba yin/ de nas sa bcu gsum mngon du byas pa na sku bzhi ye shes lnga la sogs pa yon tan rgya mtsho lta bu thob pa ni mi slob lam mngon sum du byas pa'o/
/de yang thun mong ba ltar na sbyor lam/ thun mong ma yin pa ltar na phyag rgya chen po dpe'i ye shes mtshan nyid pa rgyud la skyes nas don gyi ye shes mngon du byas
pa dang / zung 'jug rdo rje 'chang gi go 'phang tshe 'dir mngon du byed par 'dod na/ rgyud sde nas bshad pa'i spyod pa dang / nye rgyu sogs tshul bzhin du nyams len byas
na/ rgya gar gyi grub thob rnams ltar 'dir 'grub pa las 'os ci yong / dpe'i ye shes mtshan nyid pa rgyud la skyes nas spyod pa ma 'grub na 'da' kha ma dang / bar do'i gdams
ngag gis 'grub par bshad/ 'ga' zhig gis/ phyag rgya chen po chig chod la/ /sa lam brtsi ba'i rmongs pa 'khrul/ /zhes bya ba ni 'khrul pa ste/ mtshan brjod las/ mgon po
sa bcu'i dbang phyug ste/ /zhes bya ba dang / a bhi dha na las/ rab tu dga' dang dri ma med/ /de bzhin 'od byed 'od 'phro dang / /shin tu sbyang dka' mngon du gyur/ /ring
du song dang mi g.yo ba/ /legs pa'i blo gros chos kyi sprin/ /dpe med pa dang ye shes che/ /rdo rje 'dzin pa bcu gsum sa/ /zhes sogs rgyud sde dang grub pa'i slob dpon
rnams kyis sa lam gyi rnam gzhag rgya cher mdzad pa'i phyir ro/ /mtshan brjod las/ skad cig gcig

gis rdzogs sangs rgyas/ /zhes gsungs pa ni/ sa lam bgrod pa'i tha ma la mngon par rdzogs par 'tshang rgya ba'i tshul yin/ 'da' ka ye shes las/ sems rtog na sangs rgyas yin
pas sangs rgyas gzhan du mi 'tshol ba'i 'du shes bsgom par bya'o zhes gsungs pa ni/ sa ra has/ sems nyid gcig pu kun gyi sa bon te/ /gang la srid dang mya ngan 'das 'phro
ba/ /'dod pa'i 'bras bu ster bar byed pa yi/ /yid bzhin nor 'dra'i sems la phyag 'tshal lo/ /zhes gsungs pa ltar/ sems kun gzhi'i rnam par shes pa'i kun rdzob dang / don
dam pa'i gnas tshul mngon du gyur pa'i sgo nas sa lam bgrod de 'tshang rgya ba la dgongs pa yin/ ji skad du/ rin chen sems las phyir gyur pa'i/ /sangs rgyas med cing sems
can med/ /rnam par shes pa'i gnas don nam/ /phyi rol gyur pa yod ma yin/ /zhes pa dang / rnam dag ye shes gzugs can dang / /'khor ba rnam par rtog pa la/ /khyad par cung
zad yod ma yin/ /zhes gsungs pa ltar/ 'khor 'das kyi snang ba thams cad sems su ro gcig pa'i gnad kyis yin/ rtogs ldan khyed kyis 'di dag thugs la zhog la sgrub pa mdzod
dang phan thogs pa chen po cig 'ong gsungs nas ched gnyer mdzad cing 'dug rtogs ldan rgyan po la gdams pa phyag rgya chen po'i mig thur zhes bya ba chos rje pa'i gsung
la yang yang nan chags byas nas bi jis ri bo rtse lngar bris pa'o zhes gsungs so/ /gzhan yang ling chu rtse khab tu bzhugs te chos gsungs pa'i tshe mi mang po zhig ri bo
rtse

lnga la mchod pa la phyin pas thams cad kyi rmi lam du da lta ri bo rtse lnga na 'jam dpal mi bzhugs/ ling chu rtse khab na chos gsung gin yod zer ba mthun par rmi ste/ sad
pa na mi rnams kyis the tshom med par ling chur 'ong pas/ chos rje nyid byang chub kyi mchog tu sems bskyed pa gsungs pa dang mjal te chos thob bo zhes yongs su grags so/
/yang chos rje nyid dang / hor rgyal po go dan gnyis 'bel ba'i bka' mchid mang du byung ba'i 'phros shig la/ mdo sde gser 'od dam pa'i lung gis/ rus sbal la spu mi 'byung
ba'i tshul bsnyad pas/ de sun dbyung ba'i phyir rgyal pos/ chos rje pa la pags pa 'dom skor tsam la spu ring po 'ja' tshon gyi ri mo yod pa zhig gzigs phul bas/ bdag nyid
chen pos gsung gis/ 'di ni rus sbal gyi pags pa ga la yin/ 'di ni chu la gnas pa'i sems can gyi don bya ba'i phyir/ byang chub sems dpa' rus sbal 'dra ba'i gzugs can
gyis 'byon par gsung rab las bshad pa gang yin pa de nyid kyi pags pa yin/ de'i rgyu mtshan ston shes kyis bstan nas blta shes kyis bltas na pags pa 'di'i ngos la sangs rgyas
stong dang byang sems nye ba'i sras brgyad kyi sku brnyan gsal bar yod gsungs nas de dag bstan pas/ der lhags pa'i skye bo kun ngo mtshar du gyur cing / rgyal po cung
zad skyengs te lan zhig bya dgos snyam nas blon po rnams la bka' bgros te/ sgyu ma mkhan rnams rdzas sngags kyis sgyu ma sprul du bcug pas/ sngar med pa'i yul yid du 'ong
ba zhig na gtsug lag khang sogs dgon pa'i rnam pa ngo mtshar can

zhig sprul thub pa dang / rgyal po'i lung gis chos rje nyid la/ khyod ngas mchod gnas la bos pa mkhas par 'dug cing / yon tan ya mtshan can mang po mthong bas spro bar gyur/
da ni gnas dben pa zhig na dgon pa phun sum tshogs pa zhig yod pas khyod la ster bas der 'gro gsungs nas/ bdag nyid chen po dpon slob rnams dang / rgyal po 'khor dang bcas
pas kyang byon/ de'i tshe chos rje nyid kyis phyogs de gzigs ma thag nas sgyu ma sprul pa yin par mngon par mkhyen pas dgongs te/ sgo srung 'jigs su rung ba mang po 'dug
pa de rnams la bka' bsgo dang / gnas brtan gzhan rnams la rab gnas kyi me tog 'thor ba mdzad pas/ sgyu ma bshig ma thub par dus da lta yang mngon sum du yod cing / sprul
pa sde zhes bya bar ming yang grags pa yin no/ /de ltar ngo mtshar ba'i mdzad pa du ma'i sgo nas rgya'i yul du bstan pa dar rgyas phul du phyin pa mdzad nas/ de nas chos
rje nyid bod du 'byon pa bas byang ngos su bzhugs na sangs rgyas kyi bstan pa la phan che bar gzigs nas gnas de nyid du thugs phab/ bod kyi grwa slob rnams la gnang sbyin
dang 'bul ba mang po bskur/ chos kyi skyes su byang chub sems dpa'i lam la 'jug pa'i rim pa thub pa'i dgongs pa gsal ba zhes bya ba bskur nas tshogs chos 'di dbus gtsang
khams gsum du bshad pa yin pas/ nga'i slob ma thams cad kyis lung thob pa yin pas yi ge 'di la ltos la shod/ 'di bzhin du nyams su long gsungs pa'i gsung 'phrin dang
bcas bu slob rnams la bka' shog

'di ltar gnang ba yin te/ oM swa sti siddhaM/ bla ma dang mgon po 'jam pa'i dbyangs la phyag 'tshal lo/ /dpal ldan sa skya paNDi tas/ dbus gtsang mnga' ris dang bcas pa'i dge
ba'i bshes gnyen yon mchod rnams la springs pa/ sangs rgyas kyi bstan pa dang / sems can spyi dang / sgos bod skad smra ba thams cad la phan par bsam nas hor nang du 'ong
/ nged 'bod mkhan la yon bdag chen po shin tu dges/ 'phags pa spun 'di 'dra ba'i chung ba nas khrid nas 'khor dang bcas pa 'ong ba de nged la bsam pa yin/ khyed mgos
ngo bltas pa yin/ gzhan tsho rkang pas ngo bltas pa yin/ khyod ngas bos pa yin/ gzhan tsho skrag nas 'ong ba yin/ de ngas mi shes pa e yin/ 'phags pa spun gyis sngar yang
bod kyi chos ni shes par 'dug da dung yang 'phags pas bod chos slob/ phyag na rdo rjes hor yig dang hor skad slob/ ngas mi chos kyis bskyangs/ khyed kyis lha chos kyis bskyangs
na shAkya mu ne'i bstan pa yang phyi'i rgya mtsho'i mtha' tshun chad khyab par mi 'gro ba e yin gsungs so/ /rgyal po byang chub sems dpa' 'di spyir sangs rgyas kyi
bstan pa dang / sgos dkon mchog gsum la shin tu gus khrims lugs bzang pos 'khor thams cad legs par skyong zhing / khyad par du yang nged la gzhan las lhag pa'i thugs la
'dogs par byung / khong gi zhal nas khyod rang blo bde bar chos shod/ khyed la gang dgos ngas ster ba yin/ khyod bzang po gtong ba ngas shes/ ngas bzang por e gtong gnam
shes gsungs/ khyad par 'phags pa spun la thugs

'dogs che bar 'dug rang shes khrims lugs 'khur shes na/ rgyal khams thams cad la phan par bya snyam pa'i thugs dgongs bzang po cig 'dug sgos khyed rang gi mi sde bod rnams
la khrims lugs legs par slobs/ skyid du 'jug pa ngas shes gsungs pa dang / rgyal po dang rgyal brgyud rnams tshe ring ba'i smon lam rim gro pa thams cad kyis 'bad par zhu/
skabs don hor 'di'i dmag sde grangs las 'das/ 'dzam bu'i gling thams cad khong gi mnga' ris su 'dug snyam pa'i bsam pa cig 'dug khong rang dang mthun pa tsho skyid sdug
khong rang dang mnyam par byed/ khong la zhe thag pas gang zer la ma nyan na ngo bltas pa yin zer ba'i ming gis mi chog pa/ rting brlag par byed pa cig 'dug yu gur gyi rgyal
khams 'di yang ma brlag par gong du phan/ mi nor rnams khong gis blangs nas/ yig mkhan/ nor gnyer ba/ bu dga' thams cad khong gis byed/ rgya/ mi nyag sog po la sogs
pa ma brlag gong du hor 'dra btang yang ci zer ma nyan pas/ brlag pa'i rting la 'gro sa ma rnyed nas ngo blta dgos byung / 'on kyang de rting ci zer nyan pas da lta thad
thad so so na bu dga' nor gnyer/ dmag dpon/ yig mkhan la sogs pa khong rang gi mi chen re bskos pa mang / 'o skol mi sde ngan la gyong pas thabs sna tshogs kyi sgo nas bros
pas thar du re/ thag ring bas mi yong du re/ 'thab thub tu re nas/ g.yo sgyu zol gsum byas pas brlag kyang brlag tha thad so so nas ngo bltas pa'i tsho mang / bod ngan
la

gyong pa'i stobs kyis bran dang g.yog gi bye brag ma gtogs pa/ dpon por bskos pa brgya la re 'ga' tsam las ma mthong / bod ngo bltas pa mang yang 'dab nor nyung ba'i stabs
kyis mi chen tsho rting nas ma mgu ba'i gnad cig gda'/ na ning ni lo 'ga' la stod du dmag song ba med/ ngas bi ri khrid nas ngo bltas/ 'dir shin tu ngo blta legs pas/ stod
mnga' ris/ dbus gtsang ba rnams ngo bltas/ bi ri tha thad tsho yang ngo blta bar yod byas pas/ da bar la dmag ma song ba des phan pa yin te/ stod kyi mi rnams de tsho mi
shes te mchis/ de skabs su 'di na mar ngo bltas pa yin kyang 'dab nor legs po ma byas pa dang / blo ma gtad pa kun la dmag rgyab nas mi nor thams cad gtor ba de khyed rnams
kyis thos te mchis/ dmag rgyab pa de tsho yul btsan/ mi dpa'/ dmag mang / go cha sra zhing mda' mkhas pa rnams kyis thub tu re byas pas brlag 'dug mi rnams kyi bsam
pa la/ hor kho rang 'u lag dang dmag khral chung / gzhan tsho 'u lag dang dmag khral che bsam ste/ gzhan tsho bas hor rang 'u lag dang dmag khral che/ de dang sbyar na gzhan
tsho chung bar gda'/ da dung yang ci zer gyi ngag la nyan na khyed rnams kyi yul/ sa phyogs kyi mi sde/ so so'i dpon gang yod pa de dpon du bskos/ sa skya pa'i gser yig
pa dang dngul yig pa bos la/ nged kyi dar kha che 'di bskos na 'thad pa yin zer ba'i ngo sprod gyis la phar 'gro tshur 'gro'i bang chen pa go chod pa tshud/ de nas dpon
gyi ming / mi sde'i grangs/ 'dab nor gyi tshad yi

ge legs po gsum gyis la/ gcig nged la bskur/ gcig sa skyar zhog gcig rang rang gi dpon gyis bzung / yang ngo bltas pa 'di yin/ ma bltas pa 'di yin zer ba'i sa ris legs po gyis/
shan ma phyed na ngo ma bltas pa'i zhor la bltas pa tsho yang brlag dogs yod/ sa skya pa'i gser yig pas yul gang yin pa'i dpon dang gros gyis la/ sems can la yang phan
par gyis la rang tshod dbang che ma byed/ yul dpon gyis kyang sa skya pa'i gser yig pa dang gros ma byas par rang tshod ma byed/ gros ma byas par rang tshod byed pa khrims
la med/ nyes pa la thug na 'di na zhu ba dka'/ der thams cad blo mthun par gyis/ hor gyi khrims lugs byas na legs po 'ong / gser yig pa bsu bskyel dang zhabs tog legs
por gyis/ 'di yang gser yig pa yong ba kun la gzhan 'dri ba'i sngon la ma bros sam 'thab bam/ gser yig pa tsho nya ra legs por byas sam/ 'u lag byung ngam/ ngo bltas pa
rnams brtan nam byas pa de tsho sngon la 'dri bar 'dug gser yig pa de ma mgu na gnod thub pa'i gtam gtong bar nges/ mgu na phan thogs nus pa cig gda'/ gser yig pa'i ngag
la ma nyan na byas kyang dka' bar mthong / 'dir mi gang drag pa dang 'dab nor khyer nas 'ong ba tsho bzang por gtong bar gda'/ rang re tsho yang bzang po bya snyam pa'i
bsam pa yod na/ nged rang gi dpon po kun 'dab nor bzang po bzung la sa skya pa'i mi dang 'grogs la byon/ 'dab nor 'di tsam gcig 'dab zer ba'i gros gyis/ 'dir ngas

kyang gros byed/ de nas rang yul 'ongs nas rang gzhan thams cad la phan par 'ong / spyir ngas kyang na ning nas mi btang nas 'di ltar byas na legs byas nas gros bstan pa/ khyed
rang rnams kyis kyang de bzhin byed pa'i rigs su med pa 'dug brlag pa'i rjes la khyed tha dad tsho ci zer nyan pa cig 'dod pa yin nam/ ci zer ba yin yang ma go /phyis
sa skya pa hor gseb tu song ba yin te nged la ma phan zer ba de mi gsung bar zhu/ ngas bdag pas gzhan gces pa'i bsam pa byas nas/ bod skad smra ba thams cad la phan pa'i
phyir du hor gseb tu 'ong ba yin te/ nga ci zer la nyan na phan par 'dug khyed rnams kyis 'di'i snang tshul ma mthong / thos pa rnams la yid ches pa shin tu dka'/ de'i
stobs kyis da dung btub par 'ong snyam ste/ bde ba'i 'phro la glo bur du 'dres mnan pa lta bu'i 'thib gnon cig byung nas dbus gtsang gi bu tsha dang mi la sogs pa hor gseb
tu song gis dogs/ nged ni legs nyes ci byung yang nga la 'gyod pa med/ bla ma dkon mchog gi byin rlabs dang bka' drin gyis da dung legs po 'ong ba'ang srid/ khyed rang
rnams kyang dkon mchog la gsol ba thob/ rgyal pos nged la su dang yang mi 'dra ba'i thugs la btags/ de'i stobs kyis rgya bod/ yu gur/ mi nyag la sogs pa'i dge bshes mi chen/
yul mi gcig pa thams cad kyis ngo mtshar che snyam nas chos nyan pa dang gus pa che ba 'dug nged 'dir 'ong ba rnams la hor gyis ci 'dra byed snyam pa'i dogs pa mi dgos/
thams cad kyi thugs la btags nas bzang por yod

pas/ nged kyi phyogs nas thams cad blo bde bar bzhugs pas chog 'dab nor la gser/ dngul/ glang po che'i mche ba/ mu tig rdog po che ba/ mtshal/ btsod/ ru rta/ gi wang / stag
gzig gung gsum/ sram/ bod snam/ dbus phrug bzang po/ 'di na de tsho dga' bar 'dug spyir nor la 'dir gtsigs chung yang rang rang gi yul na gang bzang gi nor rdzas 'ong bas
chog pa yin/ gser yod na gang 'dod 'ong bar 'dug pas dgongs mdzod/ sangs rgyas kyi bstan pa phyogs mtha' dag tu rgyas par gyur cig mangga laM zhes zhes pa'i gsung shog
gnang ba dbus gtsang gi grwa bu slob sbyin bdag dang bcas pa sogs skye bo thams cad kyis mthong bas so sor dga' mgu yi rang zhing yid spro ba mchog tu thob par mdzad pa yin
no/ /de lta bu'i bla ma rtsod pa'i dus kyi thams cad mkhyen pa gnyis pa de dgung lo bdun cu'i bar du rgyal ba'i bstan pa dang / sems can dpag tu med pa smin cing grol
bar mdzad nas/ mthar gzugs kyi sku'i bkod pa ji ltar bsdu ba'i tshul slob dpon bi ji ba'i gsung ltar brjod na/ lcags mo phag gi dus su gzhan don la bzhud pa'i dus su tha
skar gyi zla ba la ltas chen po bco brgyad byung / tha skar gyi tshes brgyad kyi nyin par sa g.yos chen po byung / bdag bi ji lha rjes rgyu mtshan zhus pas/ rgyal ba'i sras
su gyur pa chen po rnams gzhan don la 'gro ba'i ltas yin/ 'u cag kyang de'i rjes su 'jug pa 'dra gsungs/ nyi shu dgu'i nam phyed na longs sku'i cha lugs sgra dbyangs mi
zad pa sgrog pa'i rgyal po

mngon sum du byon/ sku mdog dkar po zhal gcig phyag gnyis pa byon nas/ khyed kyis spos phul gsungs nas bdag gis spos phul/ tho rangs kyi dus su spyan ras gzigs dbang zhal bcu
gcig pas byin rlabs mdzad pa'i snang ba byung / spos phul gsungs pas bdag gis phul/ smin drug gi zla ba'i yar tshes drug gi nyin sgra sna tshogs bsgrags/ bdag drung na
yod pas/ lha khang gi nang na rnam rgyal mchod pa byed mi rnams yin nam zhus pas/ lha khang na rnam rgyal byed pa la bltar song gsungs/ de ltar phyin bas khong rnams kyis
kyang sgra thos zin ci yin nam khyed zhur song zer bdag gis zhus pas/ lha'i bsu ba mang po byung mchod pa gyis/ da rang gzhan gyi don la 'gro dgos pa yin gsungs/ me tog
gi char yang sa la 'bab rgyu med pa nam mkha' la mang po byung / tshes bcu gsum gyi nyin par gdugs la bzhugs pa'i dus su nyi ma yod 'phro la sprin dkar po legs pa cig nar
gyis byung / nam mkha' la phyag mdzub gtad nas bzhad cig mdzad nas/ khyod kyis e mthong gsungs/ bdag gis ma mthong shin tu sems dga' ba cig byung zhus pas/ sdig shas chung
bar 'dug ste/ 'on kyang sdig pa dri ma 'dra bas sdig sbyong gyis gsungs/ sangs rgyas bcom ldan 'das seng ge'i khri la 'khor nyan thos dang bcas pa bzhugs pa'i snang ba
byung bas spos phul gsungs/ de nas spos phul/ bcu bzhi'i nyin par phyi dro gdugs la bzhugs pa'i dus su sprin sngar gyi de 'dra ba cig byung / dpal kye rdo rje'i dkyil 'khor
gsal por gzigs pas spos phul gsungs nas

spos phul/ bco lnga'i snga dro yang phyi na bzhugs pa'i dus su sprin sngar gyi de 'dra ba cig byung / 'jam dbyangs lan gsum gzigs/ yang spos phul/ spos lan gsum phul ba'i rting
ma nga la gzigs nas bzhad cig mdzad/ ci lags zhus pas/ 'jam dbyangs dang byams pa gnyis bgro gleng mdzad kyin 'dug gsungs/ de'i tshig kyang gsungs pas brjed/ de'i phyis
de nyin bskor ba mdzad dus su/ mchog sbyin dpal gyi bzhugs khri cog tse chung chung cig dang / bzhugs 'bol cig bzung nas sngon la 'gro/ bdag gi dpung pa g.yon la phyag
gis brten nas bzhugs/ mchod khang thad sor byon pa dang bzhugs khri de la bzhugs nas/ mchog sbyin dpal khyod ja skol du song gsungs/ bdag la khyod song la spos shig sbyor
la shog gsungs/ spos khyer yong ba dang a yu tA ra gsungs/ sgrol ma zhal gzigs par 'dug tshes bcu bdun gyi nam gung tsam la/ bdag drung na tsog ge yod pas gzims pa de
tsog ge bzhengs nas khyod kyis ci yang ma mthong ngam/ glu dbyangs rol mo'i sgra thos gsungs/ slob dpon jo gdan dang nged mang rab yod pas rol mo'i sgra thos/ gzhan ci yang
ma mthong zhus pas bdag la gzigs te/ bde mchog gis gtso byas pa'i dkyil 'khor bcu gsum gyi snang ba byung gsungs/ dpa' bo dang dpa' mo thams cad kyis glu dang gar mdzad
cing 'dug gsungs/ tshigs bcad mang po cig gsung ba bdag gis ma zin/ slob dpon jo gdan gyis mang rab cig zin snang ba 'dir ma bris/ gzhan la ma

bshad sdig pa gsog pa'i rgyu ru 'gro gsungs/ ju gur me mar na dge bshes rdo rang zer ba cig na gin yod pa/ bdag gi slob ma rin chen rgyal mtshan bltar btang bas/ bshang gci
thams cad mal du btang / g.yog po med/ sdug par snang ba'i lo rgyus zlo zhing snang ba dang / chos rje'i zhal nas/ sangs rgyas dang byang chub sems dpa' thams cad kyang
mkhyen bzhin du thugs rjes mi gzigs pa gsungs/ de'i nub mo tho rangs bla ma rje btsun pa dang / slob dpon birWa pa dang / nag po pa gsum byon nas khyod de la yi ma chad/
zag bcas kyi lus 'di la skye rga na 'chi'i chu bo bzhi yod pa yin gsungs/ birWa pas 'dzum pa mdzad/ nag po pas de yin gsungs/ birWa pas thod pa'i bdud rtsi la srin lag gis
reg nas khyod kyi ljags rkyongs gsungs nas/ ljags la thig le byas pa'i snang ba byung gsungs/ de'i dus su rtog pa dang rtog med mtha' las 'das pa/ bde gsal mi rtog pa rgyal
ba rnams kyi thugs la'ang 'di las lhag pa med snyam pa'i snang ba byung / de nas bla ma rje btsun pas 'di nas gzhan don la 'gro ba'i dus su/ shar phyogs kyi 'jig rten
gyi khams du ma brgal ba'i pha rol du mkha' la gnas pa'i rig pa 'dzin par gyur nas/ de bzhin gshegs pa du ma mnyes par byas shing / sangs rgyas kyi zhing yongs su dag pa
dang / sems can du ma yongs su smin par byas nas sa dang lam phal cher bgrod de/ skye ba gsum pa la 'dzam bu'i gling 'di nyid kyi rgya gar shar lho mu mu nir zhes bya bar
rgyal po nyi ma'i stobs 'phel zhes bya ba'i bur 'khrungs nas gzhon

nu la rtsom pa dang / 'chad pa mang po mdzad/ mngon par shes pas 'jig rten thams cad gzigs nas/ 'khor dad ldan 'bum phrag du ma grol bar byas nas/ de'i dus su ngas dbang bskur
ba dang chos 'brel byas pa tsam thams cad nga'i 'khor du 'ong bar 'dug gsungs pa'i tshig kyang yod/ sku tshe'i tshad kyang yod pa brjed zin/ de nas sku tshe 'phos nas
sangs rgyas dri ma med pa'i dpal zhes bya bar sku skye ba bzhes nas sems can gyi don mdzad par 'dug gsungs/ rje btsun pas birWa pa la de ltar lags sam gsungs/ slob dpon
gyis de yin gsungs/ nag po pas kyang de yin gsungs nas mthun 'gyur mdzad/ de nas bdag la tshogs kyi mchod pa shoms shig gsungs nas bsham mo/ /de nas zab mo'i lam la nan tan
du mdzad pa'i stobs kyis gsang ba'i gnas bltar mi mngon pa dang / dbu'i gtsug tor gsal por 'phags pa dang / smin mtshams kyi mdzod spu dung ltar 'khyil ba la sogs pa'i
sku yon tan dang ldan par gyur to/ /zla ba bcu gcig pa'i yar tshes bdun la sprul pa'i lha khang na 'tshogs tshad kyis thos pa'i sgra sna tshogs pa'i rol mo grag kho bos
rgyu mtshan ci lags zhus pas/ khyed thams cad gsol ba 'debs pa la brtson par gyis gsungs/ lam pha rol tu phyin pa'i lugs la mgo dang rkang lag bdog pa thams cad btang bas
kyang / dbang bskur ba mchog thob pa'i bla ma la mos gus dang zhabs tog skad cig tsam byas pa bsod nams che gsungs/ yod tshad bla ma rang la phul bas de'i dus bdag la

'bul rgyu med pas/ sngon gnas brtan rkang pa bcos pa'i yon du byin pa'i zhwa phrug gi phyam tshe dmar po so ma legs pa gcig yod pa de'i phud phul nas/ chos rje rang gis bsnams
nas yod pas/ de 'bul dgos snyam pa cig byung bas zhal 'dzum pa cig mdzad nas/ de nga la 'bul mi dgos de sngar ngas gyon pa de phul ba yin/ kho bos byang chub dam pa brnyes
pa'i dus su a ru ra lag mthil du bzhag pa bzhin du/ khyod slob ma rnams kyis zhabs tog ci byas pa thams cad gzigs pa yin/ de'i dbang bskur sems bskyed zhabs tog ci
byas pa thams cad dang / kho bo mthong zhing rjes su dran pa thams cad dang / reg pa dang / gtam byas pa dang / 'brel pa byas pa thams cad don med par mi 'gyur bar ngan 'gro'i
sdug bsngal las grol ba yin/ des na khyod kyang nga'i zhabs tog mang po byas pas dga' ba sgoms shig gsungs/ bdag gis nub gcig srod nas tho rangs kyi cha tshun chad
la res sku'i rgyab nas brten/ res sku sta zur nas brten pas/ 'dul ba rgyal mtshan la shog gsungs nas/ dpon mo zo rog tas phul ba'i phyam tshe de khyer la shog gsungs nas/
bdag la 'di khyod gon/ 'u cag gnyis tshe snga ma nas 'brel pa mang po yod pa yin gsungs/ khyod dang po nga'i ja 'dren pa byas/ de nas mi nyag 'ga' ru jo 'bum gug shrI'i
rtsar brdzangs/ der hor gyi ded pa la ma shi bas da lta nga'i zhabs tog mang du byas/ phyi ma la nga'i drung du mi skye kha med yin gsungs/ smal po zla ba'i yar tshes bcu
bzhi'i tho rangs kyi cha la sna tshogs rgyal mtshan dang / rol

mo'i sgra dang / glu mchod pa sna tshogs dang / sa g.yo ba dang bcas pas zhi bar gshegs pa gyur to/ /nyi shu lnga'i nyin par gdung bzhus pa'i dud pa thams cad kyang 'ja'i rnam
par gyur/ rol mo'i sgra mang po yang skye bo'i tshogs thams cad kyis thos so/ /gdung yang phal che ba ring bsrel dang lha sku sogs rang byon bsam gyis mi khyab par gyur
te/ sems can gyi don mdzad pa ni yar lung pa grags pa rgyal mtshan gyis mdzad pa'i rnam thar bstod pa las/ gtsug tor mchog dbus kye yi rdo rje dang / /'jam pa'i dbyangs
sku dri med gsal bar byon/ /dpral ba'i dbyings su 'khor lo sdom pa'i tshogs/ /ltag pa'i cha la sangs rgyas bcom ldan 'das/ /phrag pa'i gdung la kha sar pA Ni dang / /rkang
gi sbubs su spyan ras gzigs dbang dang / /sgal bu'i cha la gsang ba'i yum bzhi byon/ /sgrol ma mi g.yo pus gtsug rnam pa gnyis/ /phyag sor g.yas pa klu shing ljon pa'i
steng / /byams pa chos kyi 'khor lo'i phyag rgya can/ /sprul pa rnam bcu sku yi rten du byon/ /tshangs pa'i gsung dbyangs stong nyid seng ge'i sgra/ /skye med don ston
a yig 'bur du dod/ /snyan gong gnyis la rnam rgyal mchod rten re/ /dam tshig rdo rje lta bar hU~M gis mtshan/ /thugs dgongs rnam dag rang byung chos skur shar/ /gzhan yang
ring bsrel sna tshogs dpag med byon/ /zhes gsungs pa ltar yin no/ /bdag nyid chen po 'di'i gdan sa che 'bring chung gsum las/ che ba dpal ldan sa skya/ byang phyogs ling
chu rtser khab/ bar pa bsam yas/ nyang stod rkyang

thur/ shangs sreg shing / chung ba khams gtsang dbus gsum na shin tu mang ba'i bdag gnyer mdzad nas/ spyir mdo sngags/ khyad par rnam 'grel sogs mtshan nyid kyi bshad srol
la chos rje pa 'di kho nas 'phrin las kyi rgyun bzang ba yin te/ zhal bzhugs pa'i dus kyang hor yul la 'byon pa'i tshe/ sa skyar mtshan nyid tshogs dpon 'u yug pa rig pa'i
seng ge sngags kyi tshogs dpon zhang btsun mdo sde dpal/ spyi dpon nye gnas su dge bshes shAkya bzang po bskos nas byon pas/ sa skyar rigs chen pa rang la yang cha brgyad
cu tsam byung bar grags pa dang / chos rje nyid mya ngan las 'das pa'i rjes su yang tshad ma sogs rang gi mtshan nyid kyi grub mtha' srol 'dzin gyi grangs 'phel ba yang
/ nA lendra/ gser mdog can/ skyid tshal/ thub bstan rnam rgyal/ thub bstan yangs can/ dbus rtses thang / byang ngam ring / dpal sa skya'i thub bstan lha chen sogs shin
tu dar rgyas su gyur pa dang / de bzhin du sngags phyogs kyi rang gi grub mtha' srol 'dzin gyi dgon gnas kyang che phran mang po zhig 'phel rgyas su gyur pa 'di ni/ gzhan
las rmad du byung ba'i rnam par thar pa ste/ rtsod dus gdul bya nyams dma' ba'i dus su 'phrin las rnam dag gi rgyun tshugs pa rnam thar gyi mchog yin gyi/ nyid kyis sangs
rgyas byang sems mang po gzigs pa sogs ni byis pa mtshar bskyed du zad do zhes mkhas pa rnams kyi gsung rab las 'byung ba bzhin don la gnas par shes par bya'o/ /'dir smras
pa/ de ltar gnas lnga rigs pa chos kyi rje/ /thub dbang gnyis pa

sa skya paN chen gyi/ /rnam thar cha shas mthong bas kho bo cag /gzhon nu'i tshe na'ang mi phyed dad pa thob/ /grangs med skye bar sbyangs pa'i paNDi ta/ /shes bya ma lus gzigs
pa'i thams cad mkhyen/ /da lta dri med dpal du sangs rgyas pa'i/ /don gnyis mthar phyin de la skyabs su mchi/ /khyed kyi mkhyen pas 'jam dbyangs zil gnon zhing / /brtse
bas rgyal sras khyod kyi dgung gi lo/ /mtha' ru son kyang bod khams bde ba'i thabs/ /gcig tu dgongs nas hor gyi rgyal khams byon/ /gang gi nus pas rje btsun sa skya pa'i/
/bstan pas 'dzam gling khyab 'di ma legs sam/ /de 'dra'i bka' drin gzhal du med pa'i tshul/ /sngon byon skyes bu kun gyi thugs la gsal/ /kye ma deng sang dus ngan skabs
'di na/ /de 'dra'i tshul lugs ji bzhin ma rig pas/ /gang gi grub mtha' rtsod bral khungs thub las/ /gsar byung 'ga' zhig mchog tu 'dzin 'di mtshar/ /kyi hud chos nyams
med pa'i blun po rnams/ /dregs pa'i rjes su 'brangs pa dngos po'i gshis/ /de phyir bdag gi bstan pa spel ba'i grogs/ /chos rje chos kyi rgyal pos dbyings nas mdzod/ /ces
pa 'di yang rang babs su byung ba'i gsol 'debs lags so/ /de lta bu'i bla ma de'i gcung bsod nams rgyal mtshan ni/ yab dgung lo so lnga pa/ yum nyer gsum ma shing pho 'brug
gi lo la skya'o kha gdangs su 'khrungs/ yab mes kyi chos mtha' dag la sbyangs/ kye rdo rje dang phur pa gnyis la thugs dam gyi mthil mdzad/ chos skyong lcam dral 'khor
bcas bran du 'khol

zhing / mdzad pa'i 'phrin las kyang dbu rtse rnying ma bzhengs pa dang / dgon pa la lcags ri mdzad/ de'i dus su mon grog 'bal grog sa dkar logs rnams rgyab yol du tshud pa'i
lcags ri mdzad gsungs pa la/ bgres po kun gyis zhus pas/ zhing mo che nas rgyab pas mda' rgyang gang gis lcags ri 'di mdzad/ zi thang sogs su tshong 'dus dang mi dmangs
kyi grong 'dzugs pa/ grom stod/ grom smad/ stag thog mang mkhar dril chen/ gtsang bar phug shab stod smad/ rta nag sogs su gzhis 'dings pa/ byang gcung / khab so/ kom 'dre/
gar phug sogs su 'brog sde mang du 'cha' ba/ ra sa sogs su rta khyu 'cha' ba/ bstan 'dzin du ma bsten nas zhabs tog 'tsho sbyor mdzad pa/ sku gsung thugs kyi rten bzhengs
pa/ mchod pa rgyun par 'bul ba/ bla ma gong ma'i dus mchod kyi rgyun 'dzugs pa sogs tshad med pa mdzad/ phyi ma'i skye ba gzigs pa'i mngon shes kyang mnga' ste/ mya
ngan las 'da' ba'i dus su da skye ba phyi ma la lho phyogs kyi rgyud du spang ri chen po cig gi 'dabs su gdul bya 'ga' re la dbang bskur zhing / sbas pa'i rnal 'byor gyi
lam zab mo nyams su len pa gcig tu skye bar 'dug gsungs shing / 'di na bza' brag phug pa yin pa'i snyan brgyud kyang yod la/ de lta bu'i bla ma de dgung lo nga drug bzhes
pas sa mo phag rgyal gyi zla ba'i nyi shu gnyis la dag pa'i snang ba mang po gzigs shing / bla ma dang yi dam dbyer med pa'i dgongs pa mdzad nas/ khyed rnams chos rje pa
'di sangs rgyas dngos su 'dug pas the tshom ma byed par

mos gus gyis gsungs te/ la stod byang gi mdog stod ros kyi dpal rir sku gshegs so/ /nga'i rus pa 'di pha gi shod kyi steng der sregs shig nga'i bu tsha brgyud kyis rgyal khams
dbang du 'du pa'i rten 'brel yod gsungs nas de bzhin du byas so/ /kha cig na re/ zangs tsha'i yum yul rta re rong / brgyud bzang ba/ pha ming zangs kyi jo sras/ de la
sras gcung zangs tsha bsod nams rgyal mtshan 'khrungs pa yin pas chos rje sku mched yum gcig par 'dod pa ni nor ba ste/ chos rje ni zangs tsha ma yin pa'i phyir zer kyang
/ rje btsun gyis ga ring rgyal po la rtsis bsdur du btang ba'i yi ge las/ yum tha dad ma gsungs pas/ yum gcig pa nyid don la gnas pa yin no/ /bla ma des btsun mo lnga khab
tu bzhes pa'i dang po de yul mdog gi tsha sna'i 'dab/ pha ming zur khang gi brgya tsho/ zhang rgyal ba dpal/ ming ma gcig kun skyid/ de la sras gcen 'gro ba'i mgon po
chos rgyal 'phags pa/ yab dgung lo nga gnyis bzhes pa shing mo lug gi lo zla ba gsum pa'i tshes drug la g.yas ru ngam ring gi klu khung du sku 'khrungs/ yum gyi lhums su
zhugs pa dang bltams pa'i dus su ngo mtshar gyi ltas dang bcas shing / chung ngu nas 'bri klog la sogs pa rig pa'i gnas lnga 'ga' zhig ma bslabs par mkhyen/ 'ga' zhig dka'
tshegs med par mkhyen/ sngon gyi gnas dran pa'i mngon shes kyang mnga' ste/ 'di'i snga ma'i skye ba spyan ras gzigs dang gsung gleng mdzad par grags pa'i sa ston ri pa
yin zer bas de brtag pa'i phyir du/ sa ston ri

pa'i slob ma gnyis kyis bltar 'ong ba dang / bla ma 'di byis pa'i khrod na rtse zhing bzhugs pas mkhyen nas khyed 'ong ngam gsungs pas/ khong gnyis pos khyed kyis ngo mkhyen
nam zhus pas shes te/ nga'i slob ma 'di dang 'di'o zhes gsungs pas dad nas lus thams cad kyis 'dud par gyur to/ /de ltar 'ong ba'i rgyu mtshan ni/ de yang yab zangs tshas
tshogs bdag bsgrubs pas/ tshogs bdag gi glang po che'i sna rtser 'khur nas ri rab kyi rtser bskyal te ltos shig zer bas/ zangs tsha skrag nas ring zhig blta ba'i nus pa
ma byung / de nas dbus gtsang khams gsum sogs bod kyi gzhung tal tsam cig gzigs pas/ khyod rang gis gang mthong dbang du 'du ba yin pa la/ dbus gtsang khams gsum sogs khyod
kyi bu'am tsha brgyud kyi dbang du 'du ba cig 'byung / myur du ma mthong bas khyod rang la ni dbang thang med zer/ de nas kyang zangs tsha la sras yun ring du ma byung
bas thugs zid thung nas/ tshogs bdag gnad la dbab pa'i sbyor ba mdzad pas/ skabs shig gi tshe gung thang du sa ston ri pa'i rtsar tshogs bdag byung nas/ zangs tshas nga
la dbus gtsang khams gsum 'du ba gcig dgos zer nas rgyab tshags mig ltar song song bskul ba yin pas/ khong rang la ni dbang rigs mi 'dug kho'i bur skye ba la byang chub
sems dpa' srid pa tha ma yin pa/ 'jig rten gyi khams rgya chen po dbang du 'du ba'i smon lam btab pa zhig dgos rgyu la/ khyed la de tshang nas 'dug pas/ zangs tsha'i bur
khyed kyi skye ba bzhes na dbus gtsang khams gsum sogs bod yul phal cher

dbang du 'du ba 'dug pas bsam bzhin skye ba blang dgos zer nas de bzhin mdzad pa yin la/ de nas re zhig na chos rje'i chag phyir skyid grong du byon pa'i tshe glang ri pa'i
dge 'dun rnams kyis mjal ba dang / btsun pa bgres po cig la nga'i nye gnas bkra shis don grub byung gsungs pas/ des kyang bla mar shes zhabs la 'jus te mchi ma phyung ngo
zhes grags so/ /de nas dgung lo gsum pa la sgrub thabs mtsho skyes la sogs pa thugs las gsungs pas kun gyis ya mtshan du 'dzin te 'di ni nges par 'phags pa'o zhes phyogs
kun tu grags pas de phyin chad 'phags pa zhes mtshan yongs su grags so/ /brgyad pa la skyes rabs thugs las gsungs/ dgu pa la chos rje pa'i sngon 'gro'i chos 'khor mdzad
dus brtag gnyis gsungs/ tshogs kyi gtam bshad mdzad pas thams cad ngo mtshar te mkhas pa thams cad kyi nga rgyal bcag cing snyan pas khyab par mdzad par gyur to/ /bcu pa
la rje'i chag phyir byang ngos su byon pa'i lam du dbus su chos rje pas mkhan po zul phu ba'i na bza' 'phred gsol gyi slob dpon mdzad nas rab tu byung / skyor mo lung pa'i
mkhan po shes rab sengge la dge tshul gyi bslab bya gsan/ de nas bcu bdun pa la chos rje pa la mnga' ba'i yon tan thams cad rdzogs pas chos rje pa thugs shin tu mnyes
te/ bstan pa'i khur bzod par dgongs nas chos dung dang lhung bzed la sogs pa gnang / slob ma'i tshogs rnams gtad nas bstan pa'i bya ba dang sems can mang po'i don bya ba'i
dus la babs pas sngon gyi dam bcas pa dran

par gyis shig pa'i bka' bsgos nas bstan pa gtad do/ /de nas glang lo la se chen gan gyis gdan drangs pa nas pho brang du byon te/ rgyal pos gzhan gyis dris pa'i lan ma thebs
pa'i the tshom mang po dris pa'i lan rgyu mtshan dang bcas pa gsungs pas mnyes pa yin te/ de yang rgyal pos khyed bod kyi yul na mi che ba su 'dra byung gsungs pa la/ 'phags
pa rin po che'i zhal nas/ nged bod kyi yul du mi che ba chos rgyal mes dbon rnam gsum byon pa lags gsungs pas/ de gsum mi che ba'i rgyu mtshan ci yin gsungs pa la/
srong btsan sgam po thugs rje chen po'i sprul pa/ khri srong lde'u btsan 'jam dbyangs kyi sprul pa/ khri ral pa can phyag na rdo rje'i sprul pa lags pas mi che ba lags zhus
pas/ khyed bod yul du pho rgod pa su byung gsungs pa la/ pho rgod po mi la ras pa zhes bya ba byung gsungs pas de ci yin gsungs/ tshe stod la dgra brtul/ tshe gzhug la
chos byas grub pa thob pa lags zhus pas/ khyod kyi yul du mi yon tan che ba su byung gsungs pa la/ yon tan che ba bdag gi bla ma rje sa skya pa lta bu byung zhus pas/ bla
ma chos rje pa'i mkhyen pa de ci tsam yin/ de la khyed rang gis ci tsam bslab gsungs pas/ bla ma chos rje pa'i mkhyen pa de rgya mtsho dang 'dra/ de nas bdag gis chu phul
gang blangs pa tsam bslab zhus so/ /de nas rgyal po'i zhal nas bod la dmag khral 'gel ba dang / nor sdud la gtong gsungs pa la/ rgyal po la 'phags pa rin po ches zhu ba
tshan cher zhu bar mdzad de/ bod mtha' khob yul chung / sa rgya dang 'byor pa med pas dmag mi

thegs pa zhu ba zhus na'ang rgyal pos ma gnang bar/ dgongs pa ma 'grub par thugs ma bde nas/ de ltar na bod kyi bande 'dir 'ongs nas bsdad pa la dgos pa mi 'dug pas rang yul
la 'gro bar zhu zhus pas/ 'o na byon pas chog ces rgyal pos gsungs pa la/ dpon mo cha bus rgyal po la 'di 'dra'i bande dkon/ sngar gyi tshal pa la sogs pa'i bande rgan
po 'di rnams la 'di'i yon tan gyi cha shas sngon gyi gtam rgyus tsam yang mi 'dug pas bod la ma btang bar/ da dung yon mchod gsung gleng dang chos kyi dri ba 'dra mdzad na
zhus par/ rgyal pos gsan nas yon mchod gsung gleng mang du mdzad pa'i dus su/ 'phags pas thugs rgyal che ba ltar mdzad pa las/ rgyal pos khyed de tsam du nga rgyal che
ba ci yin/ khyed la gong ci yod gsungs pa las/ 'phags pas de la lan du nged la gshed ci yang med/ nged sngon nas rgya mi nyag rgya gar/ mon/ bod rgyal po la sogs pa'i bla
mchod byas pas zhu ba dpangs mtho tsam byung ba yin zhus pas/ rgyal po na re/ bod kyi rgyal po nam byas/ rgyal po su yis bkur zhing dbang su yis zhus/ bande bod dang mi
mthun pa'i brdzun zer ba cig 'dug gsungs pa la/ 'phags pas bod kyi rgyal po byas rgya dang dmag 'thab pas/ bod rgyal bas 'dzam bu gling gi sum gnyis 'og tu chug der rjes
rgya bod gnyen byas/ kong jo dang yi dam jo bo byon tshul rnams zhus pas/ de bzhin bden na rgyal thogs med na yi ger bris yod pas ltos gsungs pas/ rgya'i sngon gyi yig tshangs
rnams la

bltas pas/ 'phags pas ji ltar gsungs pa bzhin byung bas rgyal po thugs dgyes/ de nas 'phags pas der yang ma zad pa'i snga rol lo bye ba'i gong du 'dzam bu gling du khrag gi
char pa zhag bdun babs yod gsungs pas/ rgya'i yig tshangs na btab 'dug pas rgyal po shin tu yid ches shing / yang 'phags pas spyir nged kyi pha mes la mi nyag rgyal pos
gos chen gyi bla bre sha ba'i rwa co nas bzung thub pa phul yod gsungs pas/ rgyal pos sa skyar bltar btang bas 'dug zer bas rgyal po yab sras mos par gyur to/ /de nas dpon
mos rgyal po la 'phags pa bod la ma btang bas legs 'dug sa skya pa la gsang sngags zab mo'i dbang bskur gzhan la med pa'i khyad chos cig yod par 'dug de zhus pa 'thad zhus
pas/ rgyal po na re sngon la khyod kyis zhus/ a'u tse ba 'dug na nga yang zhu gsungs pas/ dpon mos kye rdo rje'i dbang zhus shin tu mos par gyur/ de'i dus su dpon mos
dbang yon ci 'tshal zhus pas/ 'phags pa'i zhal nas/ rang gi lus longs spyod kha rje dbang thang thams cad 'bul ba yin/ khyad par rang gang la chags shing gtsigs che ba de
'bul ba yin gsungs pas/ btsun mos nga khyo sa la yong dus pha mas byin pa'i gtsigs che shos yin zer nas rna rgyan gyi steng na mu tig rdog po cig 'dug pa de phul bas/ sog
po gcig la btsongs pas gser bre chen gang dang / dngul bre chen stong byung bas yar slebs/ gtsang chu mig gi chos 'khor dang sa skya'i gser thog chen mo'i gzhi byas zer/
de nas rgyal po la dpon mos/ chos gzhan las

khyad par 'phags pa cig 'dug pas gsan pa drag zhus pas/ rgyal pos de bzhin byed gsungs nas bla ma la zhus pas/ /spyir yang khyed kyis chos zhu ba'i dam tshig mi thub cing /
da res lo tsA ba mkhas pa'ang med pas phyis byed par zhu gsungs pas/ rgyal po na re/ dam tshig ci bsrung dgos gsungs pas/ dbang bskur zhus nas bla ma gral mgor bzhugs/ lus
kyis phyag 'tshal/ ngag gis ci gsungs nyan/ yid kyis thugs dang ma 'gal ba bya dgos pa yin/ de mi yong gsungs pas/ dpon mos 'chams pa zhus pa la chos zhu ba dang / mi
nyung dus bla ma gung la bzhugs/ rgyal brgyud/ mag pa/ mi dpon/ mi dmangs tshogs dus mi gnon dgos pas rgyal po gung la bzhugs/ bod phyogs kyi bya ba la bla ma ci gsung dang
du long / bla ma la ma zhus par rgyal pos lung mi gnang / bya ba che chung gzhan la bla ma snying rje che bas zhu ngo 'chol du 'ong na rgyal khams mi non pas/ bla ma'i
gsung dang zhal 'jug ma mdzad ces zhus pas/ bla ma'i gsung gis/ de ltar gyi tshe na khyed hor la gshed mong yun du ma 'thab pa'i gog sa chen po la mi 'jug pa bzhin/ nged
kyang bsnyen sgrub ma byas par dbang bskur na mi yong bas/ bsnyen sgrub kyi grabs kyis gsungs nas/ bsnyen sgrub kyi bar la lo tsA ba gser yig pas mgyogs par bos nas/ rgyal
pos dbu mdzad pa'i dbang pa nyi shu rtsa lnga la lan gsum gyi bar du sa skya pa'i khyad chos dpal kye rdo rje'i dbang yongs su rdzogs par bskur ba las/ hor gyi rgyal khams
su rdo rje

theg pa'i dbu bsnyes pa yin zhing / de'i dbang yon dang po la khri skor bcu gsum phul ba yin par bshad pas/ de yang khri skor re la lha sde bzhi stong dang / mi sde drug stong
yong ba yin no/ /dbang yon bar ma la chos dung dkar po rgyang grags kyis gtsos pa'i bod phyogs kha gsum gyi bande dang / mi sde sogs thams cad phul ba yin pas phyogs
kha gsum la zhing gcig tu brtsis pa yin par bshad de/ /de yang stod mnga' ris skor gsum nas sog la skya bo yan dam pa chos kyi phyogs kha/ sog la skya bo man nas rma chu
khug pa yan mgo nag mi'i phyogs kha/ rma chu khug pa man nas rgya mchod rten dkar po yan chad gyad gling rta'i phyogs kha zhes grags shing / zhing zhes pa'i tha snyad kyang
khang pa ka ba drug gi sa yod pa/ mi bza' mi gnyis/ bu pho mo gnyis/ g.yog pho mo gnyis te drug phyugs rta bong gnyis/ ba glang ra lug rnams dang / zhing hor son khal
bcu gnyis kyi sa yod pa rnams la hor dud chung gcig zer ba yin te/ de 'dra nyi shu rtsa lnga la dud chen gcig de gnyis la rta mgo gcig zer/ de gnyis la brgya skor gcig de
bcu la stong skor gcig de bcu la khri skor gcig de bcu la klu gcig de bcu la zhing gcig zhes bya ba yin cing / hor se chen rgyal po'i mnga' 'og tu zhing bcu gcig yod cing
/ phyogs kha gsum la zhing gcig cung ma longs kyang / bla ma bzhugs sa yin pa dang bstan pa dar sa yin pa nas zhing gcig tu brtsis nas phul ba yin no/ /dbang yon rting
ma la bla ma'i bka' bzhin rgya'i mi yur chen po phul bas shin tu mnyes nas/ bla ma

'phags pas bsngo ba 'di ltar mdzad de/ nam mkha'i khams ni khrag gi mdog ltar dmar/ /rkang leb ro yis phyi yi rgya mtsho khengs/ /'di 'dra bcad pa'i dge ba gang de yis/ /mkhyen
rab dbang phyug thugs dgongs rdzogs pa'i phyir/ /phan bde'i bstan pa rab tu rgyas pa dang / /mi dbang sku tshe yun du brtan phyir bsngo/ /zhes gsungs pa yin zhing /
der skabs dbang yon bar ma'i skabs su phul ba'i chos dung dkar po rgyang grags kyi lo rgyus ni/ dpal ldan sa skya la bsngags pa snyan ngag dbang po'i nyer mtsho las/ klu
dbang dbang po'i dpal yon las 'ongs pa'i/ /dung dkar dkar po rgyang grags tshangs dbyangs can/ /thub dbang dbang pos chos 'khor bskor ba'i tshe/ /lha dbang dbang pos phul
te 'di legs drangs/ /zhes gsungs pa ltar gyi yang dag par rdzogs pa'i sangs rgyas kyis chos 'khor bskor ba'i dus kyi chos dung 'khrul med byin rlabs kyi gzi 'od 'bar ba
'di nyid ni/ sa skya pa'i phyag tu rgya nag nas 'byung ba'i gong rol du rgya nag tu byung tshul ji ltar yin zhe na/ rgya gar rgyal po dharmA pha la dang / rgya nag rgyal
po de wa rA dza gnyis mthong ma myong 'phrad ma myong ba'i grogs po byas te/ rgya gar rgyal po dharmA pha la'i ring la mu stegs pa'i dmag gis shrI nA lendra bcom/ bstan pa
bsnub pa'i dus su rgya nag rgyal po de wa rA dza la dpung grogs dgos pa'i 'phrin bskur bas/ nged kyi dmag mi thon/ skyel gyi nor rdzas bzang po bskur gyis de la brten nas
phyi pa thul/ bstan pa ma 'grib pa gyis shig zer nas/ gos lu hang gi ber srub

med pa ri mos spras shing sra ba/ mtshon dang gzong gis mi phigs pa/ thugs ka ru nor bu dpal be'u phung phung yong ba cig gis mgo byas skyel bzang po thang gnyis bskur/ gros
dang bslab bya legs par byas btang ba'i mthu dang rten 'brel 'grig pas mu stegs pa'i dpung tshogs pham par byas te/ nang pa'i bstan pa nyin mo ltar gsal bar byung bas/
rgya gar rgyal blon thams cad dga' bar gyur te/ 'di lta bu'i bstan pa 'byung pa 'di rgya nag rgyal po khyed kyis sems brtse ba'i bslab bya dang / skyel bzang po rim par bskur
byung ba'i stobs dang nus pa yin pas khyed drin che ba yod/ skyel lan la ci 'dod pa bskur bas lan srings shig byas pas/ rgya nag rgyal po na re/ khyed de ltar sems na
sangs rgyas dgung lo brgyad pa'i sku tshad dang / sangs rgyas kyi chos dung / chu klung gi mdo/ rgyan stug po bkod pa'i mdo/ 'dul ba ko sha dang / za ma tog bkod pa'i mdo
dang bzhi/ dge slong sdom brtson ldan pa bzhi sde dang bcas pa bskur cig zer byung ba nas/ rgyal po dharmA pha la na re/ nged kyi yi dam gyi lha shAkya mu ne sogs gzhan
du 'byon pa sems kyis thong ba med na'ang khyed drin che ba yin pas gdan drongs la 'gro ba mang po'i don rgyas par mdzod cig gsungs nas mchod rdzas kyi bye brag du ma dang
/ skyel bsu'i bshom rgyas par byas nas jo bo dang chos dung 'di nyid sogs rgya nag tu spyan drangs pa yin cing / rgya nag nas sa skya pa'i phyag tu byung tshul ni/ gong
du brjod pa bzhin chos rgyal 'phags pa la se chen gyis phul ba nyid yongs grags yin mod kyang / yang

lugs gcig la chos kyi rje sa skya paNDi ta la rgyal po go dan gyis phul/ sa paN gyis 'phags pa la gnang bar bshad pa'i lugs gcig kyang 'dug cing / gang ltar sa paN gyi chos
dung kyang yin te/ hor gyi yul skad rigs mi gcig pa'i rgyal khams du ma sangs rgyas kyi bstan pas khyab par mdzad cing / chos 'khor bsam gyis mi khyab pa bskor ba'i dus
kyi chos dung yin par gsungs pas so/ /de lta bu'i yang dag par rdzogs pa'i sangs rgyas kyi chos dung khyad par du 'phags pa 'di ni dpal ldan sa skya nyid du 'gro ba'i mgon
po chos rgyal 'phags pa rgya nag nas phebs dus bsnams nas 'gro ba ma lus pa'i skyabs mgon dam par bzhugs su gsol ba yin no/ /chos dung 'di lta bu'i che ba'i yon tan ni
zhib par brjod kyis ga la lang / rags pa tsam brjod na/ gdul bya snod ldan gyis bltas pa de'i tshe 'di nyid la rnam bcu dbang ldan la sogs pa khyad par du 'phags pa'i rang
byon bsam gyis mi khyab pa yod cing / 'di'i gsung thos pa tsam gyis bskal pa bye ba dpag tu med pa nas bsags pa'i sdig sgrib 'dag cing / ngan song du skye ba'i sgo bkag
ste/ mtho ris dang thar pa'i bde ba la 'god par mdzad cing / gzhan yang sems can la bde skyid 'byung ba'i 'bru'i tshogs rnams la sde brgyad gdug pa can rnams kyis mtho 'tshams
pa'i ser ba la sogs pa byung tshe/ 'di'i gsung thos pa tsam gyis de ma thag tu rang zhi la 'gro ba dang / sa'i bcud 'phel te sems can la bde skyid phun sum tshogs
pa 'byung ba yin no/ /bar skabs su sngags

'chang chos kyi rgyal po ngag dbang kun dga' rin chen gyi sku ring la bstan dgra lha sa rdzong pa sogs bdud sprul 'ga' zhig gis byed pas lha khang chen mo la bslus rgyab/ mchod
rdzas bsam gyis mi khyab pa dang chos dung 'di nyid sogs khyer dus/ sdig spyod kyi yul der bzhugs pa'i gnas ma yin pa dang / slar yang rnal 'byor dbang phyug gis byin
gyis brlabs pa'i gnas gdan sa chen po 'dir 'byon par dgongs te/ chos dung gi nang thams cad 'bus gang ba dang / mchod pa'i gral la bzhag pas 'bud mkhan med par mi shis
pa'i rtags mtshan gyis rang skad 'don pa sogs mngon sum du mi dge ba'i ltas sna tshogs bstan pa la brten nas/ de 'phral nyid du gdan sa chen po 'di nyid du bshags pa dang
bcas te phul ba yin zhing / 'di lta bu'i chos dung 'di ni dgos 'dod 'byung ba'i yid bzhin gyi nor bu dang khyad par med de/ 'di'i drung du gnas skabs dang / mthar thug gi
'dod pa'i 'bras bu 'byung ba'i smon lam ci btab pa rnams gang yid la bsam pa'i don rnams thogs pa med par stsol bar mdzad pa myong grub yin no/ /de ltar chos kyi rgyal
po 'phags pa rin po che de nyid rgyal po chen po'i ti shrIr gyur pa'i rjes su/ skyes mchog karma pakShi chen pos rdzu 'phrul bsam gyis mi khyab pa bstan pa'i dus su/ rang
re'i bla ma chen po de bzhin gshegs pa snang ba mtha' yas gnyis snang mi'i gzugs su byon pa la/ rdzu 'phrul che chung gi dbye ba med na'ang 'phral snang gi rdzu 'phrul dang
rtog pa rtogs ldan rgya bo 'di rang mtho ba 'dug ces se chen gyi btsun mo

blon po sogs kyis 'khor gyi nang du gsungs pa'i rkyen byas/ btsun mo cha bu des bla ma de nyid la mi phyed pa'i dad pa dang / sa skya pa'i bstan pa la gus zhen gzhan las mchog
tu che ba zhig yod 'dug pas 'phags pa rin po che'i spyan sngar byon te/ sngar gyi rgyal blon rnams kyi gnas tshul rnams snyan du gsol nas/ bla mas kyang dad pa chen po'i
gzhi mi 'gyur ba'i rdzu 'phrul ma bstan na/ rgyal po'i re ba yang mi khengs shing thugs la 'gyur ba yang byung dogs 'dug ces gsol ba btab pas/ chos kyi rgyal po'i zhal
snga nas/ pakShi chen po rdzu 'phrul spyir gdul bya dus la babs pa dang / lhag par khong gi rdzu 'phrul yang don la nged kyi yin/ 'on kyang rgyal po dad pa dang dam tshig
can gyi sems kyi re ba ma khengs na mi nyan zhing / rdo rje theg pa'i gzhung las kyang nyes pa che bar bshad pas na/ nged kyis kyang de lta bu'i rdzu 'phrul bstan chog
pas/ btsun mo rang ral gri rnon po cig khyer shog gsungs nas/ gri phul bas/ nged kyi yan lag rnams rgyal ba rigs lngar byin gyis rlobs pas/ khyed rang rgyal blon rnams kyang
rigs lnga'i zhing khams gang mos su skye bar gsol ba thob dang yid ches pa'i phyir du gzims khri'i nang na yang lus ril bur yod pas/ de la mjal ba mdzod gsungs pa'i
bka' gnang ste/ de bzhin du dbu rnam par snang mdzad/ phyag zhabs bzhi rigs bzhir byin gyis brlabs te rgyal ba rigs lnga la/ rgyal po btsun mo blon po'i bka' 'khor dang bcas
pas lus kyis phyag dang bskor ba/ yid kyis smon lam gya nom pa btab ste

sku gzugs bum la mjal bas gzims khri'i nang na mtshal khrag gi sa cung zad tshos pa rgyal blon rnams kyis mthong ba dang / bzod glags med par skad shugs chen pos gsol ba btab
kyang / rgyun ring por rdzu 'phrul bstan pa ma bshig par/ de nas btsun mo cha bus 'jig rten gyi mgon po da myur du rdzu 'phrul shig cig ma yin na rgyal po snying gas nas
'chi ba 'dug go zhes gsol ba btab pas rdzu 'phrul de las bzhengs/ de phyin rgyal po'i spyan sngar mkhas grub du ma zhig byon nas mtha' yas pa'i rdzu 'phrul gyi sgo bstan
kyang / 'gro ba'i don du 'di lta bu'i rdzu 'phrul ngo mtshar snyam pa ma gtogs/ spangs rtogs kyi yon tan nged kyi bla ma'i gong du 'gro ba 'dug bsam pa cung zad tsam yang
thugs la ma shar ba yin ces kyang grags so/ /de ltar na chos rgyal 'phags pa dgung lo bcu dgu pa chu mo glang gi lo gsar la se chen gan gyis dbang zhus/ ti shrI'i mtshan
gsol/ g.yang kri'u las byas pa'i ri mo la yi ge sa dang rin po che yod pa'i dam kha phul/ gzhan yang gser dang mu tig gi snam sbyar/ sku chos/ phyam tshe/ dbu zhwa/ chag
lhwam/ bzhugs gdan/ gser gyi khri/ gdugs/ gsol zhal/ gsol sder la sogs pa tshang ma rnga mo dang chibs dre'u/ gser gyi sga 'khor tshang ma/ khyad par gong du bshad pa'i
khri skor dang / chos dung sogs dbang yon gyi gtso bo rnams phul ba yin no/ /de'i phyi lo stag lo de la bande shed bskyed bod yig tu bris pa dang / dngul bre chen lnga
bcu rtsa drug ja sigs nyis brgya/ gos yug brgyad cu dang / dar yug stong dang brgya phul

lo/ /de dus chos rgyal 'phags pas bka' gnang nas/ bande'i khang par gser yig pas 'tsher mi 'bab pa dang / 'u lag mi bskul ba dang / khral mi 'ded pa rnams ji ltar dgongs pa
la bzhed pa ltar rgyal pos zhal gyis bzhes shing / gzhan yang rgyal po'i lung gis/ nyi ma nub kyi bande rnams ji ltar bya ba'i mgo lung sa skya pa shes su chug bya ba'i
lung gnang zhing / yang rgyal po'i gsung gis bod thams cad la sa skya pa'i chos lugs las gzhan byed dbang med pa'i lung 'bud gsungs pa la/ chos rgyal 'phags pas rang rang
gi chos lugs gang yong skyong du 'jug pa cis kyang dgos gsungs nas/ yon mchod gnyis ka'i 'ja' sa thams cad la rang rang gi chos lugs la 'bad pa thon gsungs pa sha stag yod
pas/ de ltar na mchod yon gnyis ka dbang spus bzang zhing thugs rje shin tu che ba yin la/ de ltar chos kyi rgyal po 'phags pa rin po ches gzhal du med pa'i bka' drin
gyis 'dzam bu'i gling byang phyogs 'di nyid rdzogs ldan gyi bde ba la 'god par mdzad pa'i bka' drin shes pa'i ched du hor gyis phul ba'i 'ja' sa mu tig ma dang / bande shed
bskyed ma'am/ 'ja' sa bod yig mar grags pa gnyis 'dir bri bar bya ste/ de yang 'ja' sa mu tig ma las 'di ltar 'byung ste/ tshe ring gnam gyi shed mong las/ bsod nams chen
po'i dpal la brten nas/ rgyal po nged kyi lung / dge 'dun rnams dang / mi sde mang po la zlo ba/ 'jig rten 'di'i phun sum tshogs pa/ jim gir rgyal po'i khrims lugs bzhin
spyad na 'byung

yang / phyi ma phan chod chos kyi lugs la brten dgos par gnang ba'i don la legs par brtags nas/ sangs rgyas shAkya mu ne'i lam 'di yang dag par mthong zhing / de yang rang
gis legs par rtogs nas gzhan la phyin ci ma log par ston pa slob dpon 'phags par 'dug pa'i don la dbang bskur ba zhus shing / gug shrI'i las ka phul nas/ dge 'dun 'dus pa
thams cad kyi mgon gnyer la bskos pa yin pas/ slob dpon gyis kyang spyir sangs rgyas bstan pa'i zhabs tog dang / dge 'dun gyi mgon gnyer dang / chos bshad pa dang / nyan
pa dang / sgrub pa'i mgo lung legs par gyis/ dge 'dun rnams kyis kyang / slob dpon gyi lung las log pa ma byed par/ sangs rgyas kyi bstan pa'i rtsa ba yin pas/ chos kyi
lugs legs par shes pa rnams kyis shod/ gzhon pa blo brtan pa rnams kyis slob/ chos kyi don legs par shes pa dang / bshad nyan mi nus pa rnams kyis tshul bzhin du bsgom/ de
ltar byas na sangs rgyas kyi bstan pa yang de yin mod/ nged yon bdag gi tshogs rdzogs pa dang / dkon mchog gsum gyi zhabs tog byas pa yang don yod pa yin/ khyed dge 'dun
rnams kyis bshad pa dang / nyan pa dang / sgrub pa tshul bzhin du ma byas na sangs rgyas kyi bstan pa'i bya ba de gang yin/ sangs rgyas kyis kyang / nga'i bstan pa 'di
ri dwags kyi rgyal po seng ge dang 'dra/ rang gi lus kyi nang nas gnod pa ma byung na phyi rol gang gis kyang gzhig par mi nus zhes gsungs pa yin mod/ nged lam chen po la
bsdad nas nged kyi lung

gi lugs bzhin bsgrubs nas chos kyi lung legs par shes pa byung na phyogs ris med par bkur bsti dang zhabs tog legs par byed pa yin/ de ltar lugs bzhin byed pa'i dge 'dun rnams
la gzhan dmag dpon dang / dmag mi/ mkhar dpon/ dar kha che/ gser yig pa la gtogs pa gang gis kyang ri rgyu ma byed/ dmag khral las gsum gang yang ma bkod par/ shAkya
mu ne'i lam gyi lugs las log pa mi byed cing gnam mchod pa dang / nged kyis smon lam 'debs kyin sdod chug 'das nas 'dzin rgyu'i 'ja' sa byin pa yin/ dge 'dun rnams lha khang
dang khang par gser yig pa ma babs su chug za ma 'u lag ma len du chug lha khang la gtogs pa'i sa cha dang / chu dang / chu thags la sogs pa ci yin pa thams cad ma 'phrogs
ma 'then chug lugs med pa'i gshed ma tshong chug dge 'dun rnams kyis kyang 'ja' sa yod pa yin zer nas shAkya mu ne'i lugs las log pa byed pa gar 'thad/ nged kyi lugs
kyi byi ba lo'i dbyar zla 'bring po'i tshes gcig la gshong thor bris/ bde bar gshegs pa'i bstan pa chos kyi gru/ /'khor ba rgya mtsho'i pha rol myur sgrol ba'i/ /mnyen
pa mkhas pa 'phags pa'i mtshan can la/ /brten nas gzhan la phan pa'i gtam 'di byas/ /dge ba 'di yis ma lus 'gro ba kun/ /rgyal ba'i yon tan rin chen gling zhugs te/ /'phrin
las 'od rdzogs dge ba rab mnyes pas/ /yid kyi mun pa ma lus sel gyur cig /ces pa 'di se chen rgyal po'i 'ja' sa mu tig ma'o/ /de rnams kyis

'ja' sa mu tig ma bstan zin nas/ da ni 'ja' sa bod yig ma'am/ bande gshed bskyed ma las 'byung tshul bshad par bya ste/ de yang / /oM swasti siddhaM/ bkra shis dang dge legs
thams cad kyi 'byung gnas lha dang bcas pa'i 'jig rten thams cad kyi skyabs dkon mchog gsum la phyag 'tshal lo/ /bsod nams rin chen las grub ye shes dkyil 'khor rab rgyas
mtshan dang dpe byad kun nas 'bar ba'i sku/ /brtse ba'i rlung gis chos dbyings mkha' la rab bskyod legs bshad gsung zer tsha zer bye ba'i 'od 'phros pas/ /bdud sde rgyu
skar zil gnon gzhung lugs ngan pa'i mun sel sna tshogs kun 'jug gdul bya'i 'jig rten gyi/ /blo gros padmo rab tu rgyas mdzad rdzogs pa'i sangs rgyas skye dgu'i sgron me
de la phyag 'tshal lo/ /de yi legs gsung kun nas rnam dag gsal zhing ma 'dres pa/ /srid pa'i gdung ba rab tu sel bar byed pa'i bsil zer can/ /rnam par rtog pa'i rab rib
'joms mdzad bdud rtsi'i dkyil 'khor mchog /spros pa rab zhi dam chos zla ba de la kun nas 'dud/ /kun gzhi'i sa gzhir lhag bsam sa bon dad pa'i chu gter dang / /sangs rgyas
nyi ma'i gsung zer gyis bskyed dge legs lo 'dab can/ /nyes pa'i 'dam gyis ma gos mkhyen pa'i snying po rab rgyas pa/ /gzhan don sbrang rtsi'i bcud ldan dge 'dun pad tshal
rgyas gyur cig /mchog gi sprul sku brnyes kyang mtha' yas gdul bya'i ngor/ /sprul pas tha mal lus bzung dgung lo bcu gnyis la/ /'jam dbyangs zhal gzigs mkhyen brtse'i
chos rnams ston mdzad pa/ /snying po'i mtha'

can khyod zhabs lha brgya'i gtsug gis mchod/ /rnam dag chos dbyings mkha' la thugs rje'i sprin 'dus te/ /shes rab glog phreng snyan pa'i 'brug sgra dar dir can/ /legs bshad
char gyis rnam grol 'bras bu smin mdzad pa/ /klu dbang grags pa 'gro ba'i spyi gtsug rgyan bzhugs gsol/ /bsod nams gangs rir bslab gsum g.yu ral yon tan rgyas/ /rnam dpyod
rtsal ldan bdag med stong pa'i sgra bsgrags shing / /mkhyen brtse'i mche bas phas rgol ri dwags skrag mdzad pa/ /mi yi seng ge'i zhabs la mgo bos phyag 'tshal lo/'di yan
'phags pa rin po ches mdzad/ /bla ma sangs rgyas thugs las 'khrungs pa'i sras thu bo/ /'jig rten kun la khyad 'phags 'phags pa zhes grags 'di/ /bsod nams stobs chen dang
po lhums nas bltams ma thag /rigs gzugs 'byor pa dbang phyug phun tshogs lha dbang bzhin/ /sku tshe snga mar yang yang paNDi ta'i/ /rigs su skyes nas rgyal dang rgyal
sras kyi/ /gsung rab gsung la 'bad pa mdzad ces gsungs/ /de tshe dpal khyod dpal ldan kun gyis mchod/ /de nas dgung lo gsum bzhi bzhes pa'i tshe/ /bdag med rtogs kyang bdag
'dzin yod yong skad/ /bdag gi 'khor zhes bdag bzung 'ga' re la/ /'khor 'das las sgrol 'jam dbyangs sgrol ma gsungs/ /sde snod 'dzin pa brgya phrag bco brgyad la/ /lo brgyad
bzhes tshe rgyud dang skyes rabs gsungs/ /spobs pa thogs med tshangs pa gdong bzhi 'dra/ /rnam 'phrul bsam mi khyab la phyag 'tshal lo/ /bcu gnyis bzhes tshe

chos rje'i zhal snga nas/ /bla chen rin chen rje btsun chen po bzhin/ /bcu bdun lon tshe yon tan rdzogs 'gyur gsungs/ /de tshe de rnams 'phrin las gcig par khums/ /'khor ba'i
rgya mtsho gting mtha' med pa'i sdug bsngal can/ /gson nam gzigs tshe mchi mas gdong khengs gdungs pa yis/ /phyogs bcu'i rgyal ba sras dang bcas la gsol 'debs pas/ /thugs
rje che mnga' khyod ni mgon po spyan ras gzigs/ /thub pa chen po'i gsung rnams lan res thugs chud nas/ /bsdu dngos 'phrin las rnam 'phrul da lta 'di 'dra na/ /byang chub
sangs rgyas gyur tshe phan mdzad smos ci dgos/ /shes rab mtshungs med 'jam dbyangs khyod la phyag 'tshal lo/'di yan 'phags pa'i slob ma cig gis mdzad/ /gang gi sngon
dus bsod nams dpag med rab bsags pas/ /rigs gzugs 'byor pa phun sum tshogs pa brnyes gyur nas/ /lha yi dbang pos mi yi dbang por dbang bskur ba'i/ /jim gir rgyal po 'gro
kun nyi ma ji bzhin gsal/ /mi dbang de yi bsod nams las grub sras kyi mchog /mi mchog kun gyis gtsug gi rgyan ltar rab bkur zhing / /tshar bcad rjes 'dzin las kyis 'gro kun
legs skyong ba'i/ /sa bdag de ni phyogs rnams kun las rnam par rgyal/ /de gcung bsod nams mtha' yas brtse ba'i yid ldan zhing / /mchod 'os rgyal po sri zhu'i sgo nas mnyes
byas nas/ /'gro ba gzhan la sna tshogs thabs kyis phan brtson pa'i/ /blo ldan de ni skye dgu kun gyi rtsa lag mchog /de sras thu bo bsod nams dpal gyis rab tu brjid/
rtag tu gzhan la bu gcig

ma ltar byams sems ldan/ /'phrin las lhun grub rgya mtsho'i mthas gtugs 'gro bas mchod/ /mong gor rgyal po 'jig rten 'di yan 'phags pa rin po ches mdzad/ kun gyi dpal du shar/
/de ltar bla ma dkon mchog rnams kyi byin rlabs dang / /gnam gyis bskos pa'i rgyal po jing gir gan ji dang / /ye ga rgyal po mong gor rgyal po'i bsod nams kyis/ /sangs
rgyas bstan la phan phyir go pe la yi gtam/ /yang dag par rdzogs pa'i sangs rgyas shAkya thub pa mi 'phrogs pa'i mkhyen rab dang / dmigs pa med pa'i thugs rje dang ldan
pa/ zla ba nya gang ba ltar bsod nams dang ye shes kyi tshogs yongs su rdzogs pa dang / nyi ma'i dkyil 'khor ltar ma rig pa'i mun pa 'khor dang bcas pa bcom pa/ ri dwags
kyi rgyal po seng ge ltar bdud dang mu stegs thams cad las rgyal ba ste/ de'i yon tan dang / 'phrin las dang / bstan pa la/ nga dang cha bu ga bstun yid ches pa'i stobs
kyis/ de snga yin na'ang bstan pa dang dge 'dun gyi bdag po byas/ da lta yin na'ang chos kyi rje sa skya pa dang / slob dpon 'phags pa la dad pa thob/ chos la yid ches nas
chu mo glang gi lo la dbang bskur zhus/ chos kyang mang du thob pa dang / lhag par yang bstan pa dang dge 'dun gyi bdag po bya snyam pa yin/ de'i rgyu mtshan gyis slob
dpon 'phags pa'i ngo la gtsang gi rgyal khams kyi dkon mchog gi rten dang / dge 'dun gyi sde la gnod pa bsrung ba'i 'ja' sa bzang po 'di chos kyi 'bul bar byin pa yin/ gzhan
yang slob dpon la na bza' gser

dang mu tig gis spras pa'i snam sbyar/ rin po ches brgyan pa'i phyam tshe/ chos gos/ rin po che'i zhwa/ lhwam/ stan la sogs pa phul/ yang yo byad la gser gyi gdugs/ gser gyi
khri'u/ gser gyi phor pa/ dngul gyi ja 'o rin po che'i yu ba can gyi gri la sogs pa phul/ yang nor sna la/ gser bre chen gcig dngul bre chen bzhi/ rnga mo'i chibs pa gsar
ma/ dre'u/ gser gyi sga stan srab gsum dang bcas pa phul ba yin/ stag gi lo 'di yang rten gyi rgyu dngul bre chen lnga bcu rtsa drug gsol ja rtse lnga sigs nyis brgya/
gos chen yug brgya dang bcu tham pa/ mdor na 'ja' sa dang longs spyod 'di rnams thams cad chos kyi yon du phul ba yin/ khyed gtsang gi bande rnams kyis kyang de shes par
gyis/ de ma yin na 'ja' sa ci la bskur/ khyed bande rnams kyang dpon mgo ma rtsod/ dpon mang na mi bzang ba yin/ 'ja' sa yod pas kyang gzhan la rung rung ma byed/ khyed
bande rnams dmag dang 'thab 'khrug ma byed par shAkya mu ne'i lugs bzhin du chos shes pas shod/ mi shes pas nyon/ chos 'bri klog dang sgom sgrub la 'bad pa gyis/ gnam mchod
cing nged la smon lam thob/ la la na re bslab mi dgos bsgom pa yin zer ba ma bslabs pa ci bsgom/ go nas bsgom mod/ bande rgan pa rnams kyis gzhon pa la kha ta gyis la
chos slob/ gzhon pas kyang rgan pa la nyon/ khyod bande rnams la dmag khral las gsum med pa 'di bla ma dkon mchog gi bka' drin yin pa de khyed kyis mi shes sam/ khyed kyis
shAkya mu ne'i lugs bzhin ma byas na hor

gyis kyang shAkya mu ne'i lugs 'di e yin zer/ khyod la skyon 'dzin du mi yong ba e yin/ hor gyis ci yang mi shes snyam du ma sems/ lan gcig gnyis ma shes kyang de nas shes
pa yin/ khyod bande rnams spyod pa ngan pa ma byed/ nga mi la ngo tshar ma bcug khyed chos dang mthun par gyis/ gnam mchod cing smon lam thob dang khyed kyi yon bdag ngas
byed pa yin/ rgyal po'i 'ja' sa dngos yin/ bsod nams mthu yis rigs gzugs 'byor par ldan/ /dad dang blo gros brtse ba'i thugs mnga' zhing / /drang pos sa skyong bstan pa'i
rtsa lag mchog /rgyal ba'i sras po go pe la dang ni/ /bsod nams las grub bud med rin po che/ /mdzes ma'i gzugs 'dzin 'dzum pa'i mdangs ldan zhing / /dpal gyis rab brgyan
byams pa'i blo mnga' ba/ /cha bu ga bstun sras dang bcas pa yis/ /dngos su 'byor dang yid kyis sprul pa yi/ /mchod pa sna tshogs rab 'byams dpag med kyis/ /dus gsum gshegs
pa'i rgyal ba rgya mtsho la/ /gus pas phul ba'i bsod nams gang yin dang / /dbyig gi tshogs dang bzhon pa dam pa dang / /sna tshogs tshon spras gos kyi rigs rnams dang
/ /skom pa'i gdung sel re mchog ldan pa'i ja/ /chos kyi don du gus pas phul ba dang / /bstan pa spel phyir dam chos 'dzin pa yi/ /dge 'dun rnams la 'jigs pa med pa yi/ /bka'
lung byin pa'i bsod nams rgya chen dang / /de las gzhan pa'i bsod nams gang yod pa/ /mong gor rgyal po mi dbang go pe la/ /sras dang btsun mo nad med tshe ring

zhing / /rgyal khams bde skyid dge 'dun mthun pa dang / /sangs rgyas bstan pa phyogs bcur rgyas par shog /bsod nams 'di yis srid pa thams cad du/ /dal 'byor rnyed cing rigs
gzugs longs spyod ldan/ /sangs rgyas mthong zhing dam chos nyan pa dang / /lus can rnams la phan pa byed par shog /'khor ba'i sdug bsngal rgya mtshor bying ba yi/ /lus can
thams cad legs par bsgral nas kyang / /chos rnams ma lus mngon sum mkhyen pa yi/ /rdzogs pa'i sangs rgyas myur du thob par shog /bstan la phan pa'i bka' lung bzang po
'di/ /thog ma nyid du bstod 'os bsngags pa dang / /yongs su bsngo ba rjes su bgyis pa 'di/ /mi yi dbang pos dang bas bskul nas ni/ /dkon mchog gsum dang rgyal po'i bstod
pa rnams/ /srid zhi kun nas 'phags pa thob phyir mdzad/ /sangs rgyas ngo bo bla ma'i yon tan rnams/ /lung rigs don dang mi 'gal bdag gis sbyar/ /yongs su bsngo ba'i tshigs
bcad gang yin pa/ /rnam dag theg chen lung bzhin kho bos bsdebs/ /shing pho stag gi dbyar 'bring tshes dgu la/ /rgya bod mtshams kyi lung pa shar du bris/ /zhes hor rgyal
po'i 'ja' sa bod yig mar grags pa da lta'i bar du gdan sa chen po rang na bzhugs pa las zhal bshus pa yin no/ /de ltar na spyir 'dzam bu gling dang / bye brag dbus gtsang
khams gsum gyi 'gro ba rnams la bde skyid 'byung ba'i byed pa po dam par gyur pa chos kyi rgyal po dpal ldan 'phags pa'i zhabs de nyid kyis skad rigs mi gcig pa du ma
la chos kyi brda dang tha snyad du ma

gsal bar mdzad de/ slob dpon padma 'byung gnas kyis rgyal po khri srong lde'u btsan la ma 'ongs pa lung bstan pa las/ lo tsA ska ba dpal brtsegs khyed/ /dkar nag rgya ru 'gro
don byed/ /de nas u rgyan gha na ru/ /padma nga dang gros bstun nas/ /gtsang gi grom pa zhes bya bar/ /'khon gyi rigs gyur lug lo pa/ /de yis sde snod bstan pa 'dzin/
/'phags pa'i mtshan can gsang sngags skyong / /mtha' mi de yis 'dul bar gyur/ /zhes gsungs pa ltar mngon du mdzad do/ /de'i phyi lo rgyal pos ljang yul du dmag la byon dus/
bla ma 'phags pa byang ngos su byon te chos rje pa'i sku 'bum la rab gnas mdzad/Ordination of 'Phags padbus gtsang du byon te chos rje pa'i gsung bzhin du 'u yug pa la
bsnyen rdzogs zhu ba dang / sngar ma gsan pa'i chos gsan par dgongs nas mdo khams bar byon pa dang / 'u yug pa glang lo la sku gshegs zhes phyogs kyi 'grul pa las thos nas
phyir log ste/ rgyal po tshur byon pa dang lhan cig tu rgya yul du byon nas/ rgya dang hor yul gyi mtshams the le zhes bya bar chu bo chen po'i 'gram/ 'u thor dgung lo
nyer gcig pa shing mo yos kyi lo zla ba lnga pa'i tshes bco lnga'i nyin/ mkhan po snye thang pa grags pa seng ge la zhus nas bsnyen rdzogs mdzad pa yin te/ de dus chos rje
grags pa seng ge spyan 'dren gyi yi ge 'phags pa nyid kyis mdzad pa las 'di ltar 'byung ste/oM swasti siddhaM/ bla ma dang 'jam pa'i dbyangs la phyag 'tshal lo/ /bla ma
dam pa dus gsum gyi bde bar gshegs pa thams cad kyi thugs gnyis su med pa'i ye

shes kyi ngo bor gyur pa chos kyi rje'i zhabs la gus pas phyag 'tshal lo/ /lhag pa'i bsam pa rnam par dag pa'i mthus 'phrin du zhu ba'i yi ge 'di bri bar bya'o/ /bsod nams
dang ye shes kyi tshogs phul du byung ba bsags pas che ba'i yon tan bdun gyi khyad par 'phags pa'i rten rnam par dag par sku 'khrungs nas/ sngon gyi smon lam las grub pa'i
mthus bslab pa gsum gyi lus yongs su rdzogs pas yang dag pa'i bla ma rgya mtsho'i gling du blo gros mi zad pa'i gru bo cher brtson pa'i ded dpon gyis brtan par bzhugs nas
legs par dpyad pa'i nor bu'i tshogs yang dag par blang ste/ yon tan rin po che'i rgyan gyis spras pas mkhas pa skye bo'i tshogs zil gyis mnan nas/ de dag gi yid rab tu
'phrog par mdzad pa'i skyes bu chen po/ lha dang bcas pa'i 'jig rten gyi ston pa grags pa seng ge'i spyan sngar/ shAkya'i dge tshul rdo rje 'dzin pa blo gros rgyal mtshan
dpal bzang pos mngon pa'i nga rgyal spangs te gus pa'i yid kyis gsol pa/ 'dir bla ma chos kyi rje dmigs pa med pa'i thugs rje dang mkhyen rab tu ldan pa de'ang 'jig rten
gyi khams gzhan du sems can gyi don rgya che ba la gzigs nas de bzhin gshegs pa dri ma med pa'i dpal zhes bya bar mngon par rdzogs pa 'tshang rgya bar zhal gyis bzhes te
rnam par sprul pa bsam gyis mi khyab pa'i cho 'phrul gyis yongs su mya ngan las 'das pa'i tshul bstan to/ /'on kyang chos kyi rje nyid kyi zhal gyis da dung khyed rnams
gang gi sgo nas kyang legs par 'ong zhes bka' gnang ba dang / rgyal po so zin rgyal khams bde bar yod/ skabs

don la da res rgyal pos thugs la btags nas bande dang / bon po la sogs pa bla mchod pa thams cad la dmag khral med par bde bar sdod/ de'i mgo gnyer dang bande thams cad sa
skya pa shes su chug gsungs pa'i lung byon/ de'i 'ja' sa skyel ba dang / mi brtsi ba dang / slob dpon pa gdan 'dren pa'i don sdom la 'brug mngags pa yin/ 'dir chos kyi rje
bzhugs pa'i tshe na'ang rgyal bu'i drung du yang 'byon dgos pa dang / 'phral gyi bsod nams kyi g.yeng bas nged rang gi yid tshim pa'i chos kyi bshad nyan gyi long ma byung
bas khyed la chos kyi lung mang du len pa dang / bsnyen rdzogs kyi mkhan slob kyi ya ba zhu ba'i don du spyan 'dren pa'i gros byas pas/ chos rje pas kyang de 'thad gsungs
nas bka' yig kyang bskur/ nged kyis kyang zhu yig nan can bskur ba yin pa la byon ma nyan/ chos rje pa zhal bzhugs pa'i tshe byon na chos rje pa'ang mnyes par 'duggal
te sku gshegs na'ang khyed bzhugs na blo bde snyam nas gdan drangs pa la rkyen ci yin ma shes khyed ma byon pa de yin/ de la cung zad nged kyang yid chad par gyur/da dung
yang chos kyi rje ni mi bzhugs/ gzhan slob dpon med pas khyed la re zhing mchis/ 'dul ba/ phar phyin/ tshad ma la sogs pa'i lung mang du len pa dang / chos rje pa nyid
sku gshegs khar khyed dge slong cig ma grub pa de blo ma bde/ gzhan blo mi bde ba mi snang gsungs/ der nged spyan snga na yod pa rnams kyis de skad mi gsung bar yun ring
du bzhugs pa'i rten 'brel zhig bsgrig par zhu byas pas/ de shin tu

dka' gsungs nas ma gnang / 'o na gal te chos kyi rje pa mi bzhugs na mkhan po su la zhu byas pas/ deng sang dbus gtsang khams gsum na slob dpon grags pa seng ge bas mkhas btsun
'dzom pa med/ khos shAnti pa'i dod pher ba yin gsungs nas chos rje pas thugs kyis dgongs 'dug pas chos rje pa'i thugs dgongs rdzogs pa'i don du 'byon par zhu/ gal te
khyed ma byon na nga'i mkhan po'i 'os gzhan mi snang bas nga tshe 'di la bsnyen rdzogs mi 'grub par snang / chos mang po'i lung yang mi thob par 'dug ste de khyed la rag
las pa yin/ da chos rje pa ni mi bzhugs/ khyed kho na re che zhing ltos pa yin pas thugs la thogs/ khyod byon na chos rje dang khyad par med pa'i 'du shes yod pa yin pas
dam tshig la dgongs/ ngas zhus pa'i tshig 'di rnams la bcos ma dang mi bden pa'i tshig gcig yod na'ang rdo rje 'dzin pa'i ye shes kyi rdo rje 'bar bas bdag gi snying tshal
pa brgyar 'gas pa yin/ bla ma sangs rgyas ye shes kyi spyan dang ldan pa rnams dpang du bzhugs pa yin/ gzhan yang zhu ba'i tshig 'ga' zhig tshigs su bcad de snyan du gsol
pa/bdag gi bla ma mya ngan 'das//sprul pa'i dkyil 'khor dbyings su zhi//ye shes nyi ma nub par gyur//thugs rje sprin gyi phung po dengs//dam tshig char gyi rgyun yang
chad//kye ma bdag ni skal ba dman//dman pa'i dbang gis de ltar snang //snang bas khyed la gsol ba 'debs//khyed kyi thugs rjes ma gzigs na//da ni bdag gi ston pa su//de ltar
'phrin du zhus pa'i tshe//bla ma'i yon tan dran pa dang //khyed

kyang yul gyis bskal pa yi//nyes pa dran nas mchi ma lhung //bla ma'i bka' drin stobs dang ni//khyed nyid kyi ni thugs rje dang //bdag gi 'dun pa'i dbang gis ni//gsol ba'i
don de 'grub par mdzod//de ltar zhus la'ang mi dgongs na//ngo tsha gang yin khrel gang yin//dam tshig gang yin snying rje gang //ngus shing bos shing gsol btab na//'brel
med kyis kyang phan thogs pa//khyed kyi thugs rje cis mi 'jug/'phrin yig 'di ni gzigs tsam gyis//khyed sku rta mchog snying rje yi//lcag gis bskul nas brtson pa'i stobs//rlung
gi shugs kyis 'dir gshegs shig/nged rang de nar 'ong / sa skyar phyag re tsam 'tshal ba dang / bsnyen rdzogs shig gi ched du 'ong bar spro ba la 'u cag gi 'dun ma'i
rtsa ba 'di nas bsgrub dgos par snang bas ma 'ongs pa yin/ da khyed kyis nged la phyogs mtha' dag la sems par zhu/ lam yang rgyal srid 'jags pas bgrod sla bar yod/ mdo khams
sgang hril po'ang rang ra'i slob ma sha stag yin/ de thugs la yod pa gyis/ de'i rkyen skam mchu ba la yang mngags yod pas khos kyang zhabs tog tu ci 'gyur byed de mchis/
yi ge'i rten dang 'dir 'byon pa'i mthun rkyen la rgyal po'i gan nas byung ba'i dngul bre chen srang lnga bcu rtsa gsum byas pa cig mchis/ rgya cher ma 'dzom/ slad ma
khyed 'dir byon nas rang re thams cad chos dang zang zing gi longs spyod kha na ma tho ba med pa la 'tshogs pa dang shin tu bkra shis par smon/ chu pho byi ba'i lo dpyid
zla 'bring po'i yar gyi tshes gsum la

ling chu rtser khab kyi gtsug lag khang du bris pa bde legs su gyur cigces pa'i zhu yig dang bcas pa'i pho nya mngags techos rje grags pa seng ge ba spyan drangs te/ mkhan
po chos kyi rje nyid dang / slob dpon jo gdan byang pa bsod nams rgyal mtshan/ gsang ste ba yar lung pa byang chub rgyal mtshan/ dad dge chos rje dbu rgan/ mang ra ba mkhan
po spro dang / gnam phar ba tshul rin la sogs pa nyi shu'i dbus su bsnyen par rdzogs nas/ mkhan po la phar phyin tshig gsal sogs dang / slob dpon las so thar mdo rtsa
sogs dang / gsang ston las sde bdun la sogs pa mang du gsan te dpyis phyin par mdzad/nyer gsum la ldong gis gdan drangs nas rtse lngar byon te/ gshin rje gshed brda bzhi/
mahA mA yA/ rdor dbyings/ dus 'khor sogs rgyud 'grel pa cha lag dang bcas pa gsan/ gzhan yang rigs tshogs/ bstod tshogs mngon pa sogs mang du gsan no/ /lo de nyid kyi zla
ba bzhi pa'i tshes bcu gsum gyi mtshan mo chos rje gsal bar byon nas/ khyod 'di nas bzung ste lo 'bum phrag gcig dang stong 'das pa'i rjes su phyag rgya chen po mchog gi
dngos grub thob ces lung bstan zhing dbugs phyung ba'i rjes su/ srid par sdug bsngal du ma yis/ /yun ring dus su dub pa dag /legs par gsungs pa'i dbugs 'byin pa/ /thugs
rje'i dbang phyug mkhyen pa'i gtso/ /chos kyi rje la phyag 'tshal bstod/ /ces bstod pa mdzad ces gsungs shing / thos pa rgya mtsho ma yang de dus mdzad par grags la/ de
nas hor la yi ge med pa la

hor yig gsar brtsams/ de'i phud la bande gshed bskyed thags grub ma phul/ de nas rgyal po'i pho brang du byon nas chos 'khor bskor ba'i tshe/ tha shang la gyin zhes bya ba'i
rjes su 'brangs nas/ zin shing gi rab byung mang po yod pa lta ba ngan pa la zhen pa dag rang gzhan la gnod par gzigs nas/ rgyal po'i bkas bskul te/ zin shing gi ston pa
ring du sbyangs pa rang gi gzhung lugs mthar son pa bcu bdun rigs pas pham par mdzad nas rab tu byung ste/ yang dag pa'i lta ba 'dzin du bcug go /de nas dgung lo nyer brgyad
pa'i dus su yar cha rkyen mang du bskur nas dpon chen shAkya bzang pos dbu rtse rnying ma'i nub tu gser thog chen mo bzhengs/ de nas so gcig pa shing mo glang gi lo
la dpal ldan sa skyar phebs/ gser thog chen mor rdor dbyings kyi lha tshogs bzhugs pa'i bkra shis sgo mang rin po che du mas brgyan pa dang / rje btsun gong ma rnams kyi
phyi rten sku 'bum bdun la gdugs/ chos 'khor gser zangs las grub pa dang / khyad par sku 'bum la gser thog rnams mdzad/ mdo rgyud dang sher phyogs sogs rgyal ba'i bka' gser
gyi po ti nyis brgya lhag pa bzhengs/ chos kyi 'khor lo rgya chen bskor nas 'gro ba mang po smin grol gyi lam la bkod/ bdag nyid chen po 'di nyid thos pa mthar phyin
nas chos kyi mnga' bdag yin yang / nga rgyal med cing chos la gus pa brtan pa'i phyir/ chos kyi don du bshes gnyen du ma bsten te/ kha che'i paNDi ta chen po shrI ta thA
ga ta bha dra/ bla ma rdo rje 'dzin pa glo bo lo tsA ba shes

rab rin chen dang / snar thang pa'i mkhan po mchims nam mkha' grags dang / gsang ba gnyan 'od srung mgon po dang / grub thob chen mo che ras par grags pa slob dpon yon tan
dpal/ sgyer bu ba tshogs sgom kun dga' dpal/ zhang zhung pa rdo rje 'od zer dang / rin po che skyob pa dpal dang / rang dben dmar pa rnal 'byor dbang phyug rgwa lo dang /
chag lo tsA ba'i dpon po nyi ma dpal dang / e pa zhang mngon pa ba rin chen rdo rje dang / brag phug pa dge ba'i bshes gnyen 'bum pa 'od zer dang / mdog glo ba 'dul 'dzin
shAkya byang chub dang / rong pa mkhan po seng ge zil gnon dang / chos rje'i slob ma mngon pa ba dbang phyug brtson 'grus dang / rong ri lung phug pa'i gsang sngags pa
chos kyi mgon po dang / rdzil bu ba'i dge bshes stag ston shes rab 'od zer dang / dbus sde pa slob dpon sangs rgyas 'bum dang / dge bshes 'bras khud pa dang / lha rje dar
ma seng ge la sogs pa mang du bsten nas/ 'ga' zhig la theg pa chung ngu dang / 'ga' zhig la theg pa chen po phar phyin/ 'ga' zhig la gsang sngags sogs mdor na rigs pa'i
gnas lnga/ sde snod gsum/ rgyud sde bzhi dang 'brel ba'i bstan bcos/ mdo rgyud dbang byin rlabs/ man ngag cha lag dang bcas pa bod na yod pa phal che ba gsan pa yin no/ /de
ltar dam pa'i chos gsan pa'i ched du dka' ba dpag tu med pa mdzad pa ni/ sangs rgyas kyi bstan pa mi nub par gyur cig snyam du dgongs nas gzhan don 'ba' zhig gi phyir
mdzad pa yin no/ /de nas dgung lo sum cu rtsa gsum pa me mo

yos la/ rgyal po chen pos gdan 'dren gyi gser yig pa nan che bas gong la phebs/ de'i dus su las tshan bcu gsum gyi grwa sgrig mdzad nas byon pas/ bcom ldan ral gris/ sangs
rgyas bstan pa bka' chag sprin gyis sgrib/ /sems can bde skyid mi dpon lag tu shor/ /snyigs dus dge sbyong dpon po'i cha lugs 'dzin/ /'di gsum ma gtogs 'phags pa min par
go /zhes zur za'i tshig phul ba la/ chos kyi rgyal po nyid kyis de'i lan du/ bstan la 'phel 'grib yong ba rgyal bas gsungs/ /sems can bde skyid rang rang las la rag /gang
la gang 'dul de la de ston byed/ /'di gsum ma gtogs mkhas pa min par go /zhes gsungs par grags so/ /de la las tshan bcu gsum ni/ gdung rabs ya rabs kha rgyan las/ zhar las
byung ba phyi nang las tshan ni/ /gsol gzims mchod gsum/ mjal yig mdzod gsum/ thab 'dren gdan gsum skya rta mdzo khyi bzhi/ /chen po la 'os las tshan bcu gsum ste/ /'di
rnams chos kyi rgyal po sa skya pa/ /dpal ldan 'phags pa'i ring la dar ba yin/ /zhes gsungs pa ltar/ gsum tshan gsum dang nyis tshan gnyis zhes bya ste/ de la gsum tshan
gsum ni/ gsol gzims mchod gsum/ mjal yig mdzod gsum/ thab 'dren gdan gsum/ nyis tshan gnyis ni/ skya rta gnyis/ mdzo khyi gnyis zhes grags so/ /ding sang ni rang rang gi
blos btags pa'i bgrang lugs mi 'dra ba rab tu mang yang / 'dir bkod pa ni yi ge khungs thub rnams las

btus pa'o/ /de ltar 'phags pa dgung lo so gsum pa yos lo hor yul la byon pa'i bar lam du/ bka' gdams pa nam mkha' 'bum dgung lo drug cu re gcig pa dang mjal nas/ chos kyi rgyal
po nyid dang dri ba dris lan mang du mdzad pas/ chos rje bka' gdams pa nyid mi phyed pa'i dad pa thob par gyur te/ de dus nam mkha' 'bum nyid kyis mdzad pa'i chos kyi
rgyal po 'phags pa rin po che'i ngo mtshar ba'i mdzad pa'i cha shas rnams bkod pa'i rnam thar tshan pa gnyis su byas pa zhig 'byung ba'i/ de'i tshan pa dang po las 'di
ltar 'byung ste/ oM swasti siddhaM/ na mo gu ru manydzu gho ShA ya/ chos kyi rje/ chos kyi 'byung gnas/ /chos kyi bdag po/ chos kyi blo gros/ chos kyi rgyal mtshan/ chos
kyi dpal mgon/ chos kyi bzang khungs/ chos kyi rgyal po 'phags pa la sgo gsum dang bas phyag 'tshal lo/ /skyes mchog 'di'i dbang du bgyis na/ sngon skye ba dpag tu med pa'i
gong rol nas tshogs bsags shing chos la sbyangs pa byas pa'i rtags su/ lo bdun la skye ba lnga drug dran pa zhal nas shar te byung ba/ chos rje nyid kyis bkag pas/ de
nas gsung du mi snang ba lags skad/ de'i dus na thams cad kyis 'di tha mal du mi 'dug /'phags par 'dug go zhes 'phags par thogs pa lags skad/ gtam de ni bla ma nyid kyi slob
ma gcig gi ngag las thos so/ /de nas lo bcu gsum pa la rab tu byung / nyi shu pa la bsnyen par rdzogs/ bco brgyad pa la chos rje 'das nas tshogs bsdus/ sum cu tham pa
la dbus gtsang du byon/ lug lo sum cu so gsum

pa/ sa skya pa'i rtsis kyi lugs kyi lo ma 'phos par 'dod pa'i me mo yos bu'i lo'i smin drug zla ba'i tshes lnga'i nyin par 'dam du byon/ nyer drug gi nyin par 'dam nas gshegs/
de tsa na bdag nam mkha' 'bum yos lo pa yin/ drug cu re gcig gi cha/ de phan chod kyi grangs la rang gi go rig dang / bka' gdams pa'i sna rgyus la brten nas jo bo 'das
nas lo nyis brgya nyi shu rtsa dgu song / ston pa 'das nas lo nyis brgya bcu dgu/ po to ba 'das nas dgu bcu rtsa lnga/ sha ra ba brgya dang nyi shu rtsa dgu/ stabs kha
bas dgu bcu rtsa drug zhang ston gyis brgyad cu rtsa gsum/ slob dpon dgon chen po 'das nas sum cu so dgu song ngo / /de rnams jo bo yab sras kyi bka' srol chig brgyud bya
ba yin/ jo bo bod du byon nas nyis brgya bzhi bcu rtsa bdun song / rwa sgreng rmang bting nas lo nyis brgya nyi shu rtsa brgyad song ngo / /de las gzhan pa'i bka' gdams
pa gong ma rnams dang / bstan pa'i babs la sogs pa dus rtsis phal che ba la/ bdag gi blo cung zad spro bar nus te/ mang bas brjod kyis mi lang ba la dgos pa'i gnad chung
ba'i phyir 'dir re zhig gzhag par bya'o/ /de dag ni zhar la 'ong ba brjod pa yin no/ /slad ma skabs don dngos la/ bla ma chos kyi rgyal po 'dam du zhag bcu gcig bzhugs pa
la bdag dang zhag bdun du mjal ba'i dang po chag phebs pa'i dgongs ka nas/ bdag bla ma la mjal du 'ongs nas yod/ nyin mo mi la 'tsher/ mtshams yun ring bas tsho mi thub
par gda' bas/ phyi nang gi 'grul chod pa'i nub mo brda sbyar

gyin mjal ba zhu dgos bya ba'i rgyu mtshan yi ge mang ba gcig bris nas 'jam ser skyel du btang bas/ yi ge la gzigs nas/ 'dir 'ong tshad rang 'dod kyis 'ong ba yin/ chos la
dmigs pa kho las med gsungs skad/ de nas 'jam ser la nang mo theg chen gsal ba'i yig sna dang / lung bsdu ba gnyis khong la skyol la gzigs su chug khong bzhugs sa dang 'o
mi brgyal bar e snang ltos gsungs pas/ nang mo nged kyi drung du 'jam ser dar kha gang thogs nas byung bas/ bla mas gzhan dang mi 'dra bar thugs la 'dogs par 'dug gis gsungs
nas gsung gleng mang du byung ngo / /bla ma byon ba'i phyi nub tshes bcu drug gi nub mo 'jam ser 'bod du btang nas byung bas/ nged dpon g.yog gsum gyis phyin/ spyan
sngar mjal/ phyag rten phul/ ja drangs gsung gleng mang du byung ngo / /de nas de nub ci zhu gsungs pas/ bka' gdams pa'i chos kyi mthil lags pas sems bskyed zab pa cig zhu
dgos/ sngags kyi yang nged kyi dam tshig ni thub/ rgyud ni mi thos par gda'/ sgor zhugs su btub mi btub gzigs nas/ btub na zhugs par zhu bya ba la sogs pa'i zhu ba mang
po cig snyan du gsol bas/ khyed lta bu la rgyud thos mi 'tshal/ nged kyi chos kyi mthil lags pas sngags shig gi yang sgor zhugs 'tshal/ do nub sems bskyed bgyi bas rten
khrom/ mchod pa shom gsungs nas mchod pa bzang po bsham mo/ /de nas tshur nud gsungs nas bla ma'i drung du bzhag ste/ me long gi maNDal chen mo gcig gi steng du chu blugs/
bdag gi lag pa bla

ma'i phyag gis bzung gin bsam bsgom dang rjes zlos bya rgyu mang po yang dag pa gda' pa rnams mdzad nas/ 'dir maNDal gyi cho ga yongs su rdzogs pa bya ba gal che ba yin gsungs
nas mdzad do/ /mchod rdzas rnams kyang bdag gi lag tu re re nas btang gin/ bsam bsgom dang rjes zlos byed du gzhug go /de bzhin du yan lag bdun pa thams cad la gdams
ngag cho ga rgyas po mdzad nas/ dngos gzhi'i skabs su 'di dkon mchog sgron ma na bzhugs/ mdo 'di bod du ma 'gyur gsungs nas chos rje pas cho ga rgyas pa lan gsum mdzad/ 'di
klu sgrub kyi byang chub sems 'grel na bzhugs gsungs nas/ gang phyir sangs rgyas bcom ldan 'das dang gsungs pa de lan gsum mdzad/ 'di zhi ba lha'i spyod 'jug na bzhugs
gsungs nas/ ji ltar sngon gyi bde gshegs kyi/ /gsungs pa de lan gsum mdzad do/ /de rnams zlos pa'i skyon du mi 'gyur ram snyam na/ grub mtha' gcig la zlos pa'i skyon du
mi 'gyur ba'i lung gcig drangs/ de nas rjes kyi cho ga rnams kyang shin tu rgyas pa mdzad/ de rnams kyi mtshams rnams su yang gdams ngag gi yod sgo mang du mdzad do/ /de'i
rjes la phung po gsum pa'i sgrub thabs dang 'don thabs gcig snang ba mtha' yas kyi 'chi ka'i rnal 'byor/ a ra pa tsa na'i sgrub thabs/ de'i nyal ba'i rnal 'byor/ de'i blo
'phel/ mtshan brjod/ 'don thabs rnams gnang bas nam phyed yol du song ngo / /de nas bcu bdun gyi nub mo yang 'bod mi btang byung bas phying gur chen po cig tu me chen
po

btang / ja mang po drangs nas/ bka' gdams pa'i jo bo yab sras/ rnal 'byor pa rnam pa rnams sku mched gsum/ glang thang ba/ shar pa/ sne zur ba/ bya yul ba/ stod lung pa la
sogs pa'i bka' gdams pa gong ma rnams kyi mdzad spyod/ rnam thar/ yon tan/ dgung lo du la 'das pa/ mtshan dang rus ci yin pa/ tshogs pa ji tsam 'dus pa la sogs pa ma bzlugs
bar la 'dri ba cig gda' bas/ de rnams bdag la zhib mo yod pas shin tu mnyes nas/ de rnams kyi mtshan kun phal cher yi ger bris so/ /de'i skabs su bdag gi ston pa dkon
mchog seng ge la bskur ba'i zhu yig de rnams la lan legs pa cig ma byung na kho bo yi chad par yod pas/ bla mas sngar ma grub kyang mar la gdan drangs nas ma gir mdzad nas
yar bskur ba'am/ yang na sa skya lta bur zhu yig dang gsung 'phrin bsdebs nas bskur na lan yong ba'i rigs e yod ces zhus pas/ sa skya na 'di rnams kyi lan 'ong ba yod na
nga kho na dga' ste med/ khyod kyi yi ge rnams ngas tshags byas yod gsungs nas/ chos khug nas zhu yig gi yi ge rnams byung / mar me'i 'od la bla ma nyid kyis re re nas
bklags/ 'di la khyod ji ltar 'dod zer ba re re bris/ de rnams kyi lan 'di ltar 'ong ba yin gsungs nas mtshan yal der de rnams kyi lan gsungs/ zhu dag mdzad nas 'jam ser 'di
rnams khyod kyis tshags gyis shig 'di rnams la lung rigs thams cad 'dzom pa'i lan legs pa khong mnyes pa cig ma gir byas slar yar bskur ba yin gsungs nas zhu yig de rnams

khong la gtad nas mdang gi sems bskyed de rnams la gegs sel la sogs pa'i chos mang po yang gsungs/ chab tsha drangs nas gong gi gsung gleng 'phro mang du byung ngo / /de nas
tshes bco brgyad kyi snga dro 'jam ser bdag 'dug sar btang nas byung nas bla ma'i zhal nas/ khyed rang de ring sang gnyis maNDal 'bul gyin gsol ba thob/ dbang de khyed
rang gcig pu la dril bu ba lta bu zhig logs su bya'am/ gnang nub 'khor dge bshes bzang po sha stag mang po cig sgyu ma chen mo'i dbang nub gnyis pa gcig zhu bar yod/ grogs
po ni bzang po sha stag yod/ de gnyis gang 'thad kho rang la zhus la shog khong gang dgyes byed dgos gsungs skad/ der bdag gis 'jam ser la ngas cang mi shes/ gang ltar
'thad yas tshod che zhus pas/ khong gi zhal nas dus thug bya ba mang nas 'dug pas yas rang gcig pur song na/ bla ma la bag gzan nas 'ong / 'di tsho'i khyur zhugs na khong
bag mnyes te 'ong / khyed rang gang dges thugs la 'dogs par gnang gsungs pas/ de bden bla ma la gzan na mi yong / zla bo bzang tsa na de rnams kyi khyur bzhugs dgos/ ston
gzhon dang dge slong dang / khyed yongs song la dbang gnyer ba la khral dang thams cad gtan la phob cig bgyis nas khong rnams btang / bla ma la de tsho bshad pas dgyes
par gda'/ de nas de'i nub mo stag lung pa'i dbon po la sogs pa mang po gcig la dbang mdzad/ de nas bcu dgu'i nub mo mar 'gro'i dge bshes dang / mi dpon thams cad bsags nas
bsnyen

bkur byas nas mar gyi 'gro stabs dang / za ma'i bza' lugs dang / dge bshes tshan gcig la rim gro'i gnyer gtad la sogs pa'i bslab bya dang bcas pa'i khrims mang po mdzad skad/
de nas nyi shu'i nub mo sgyu ma chen mo'i sta gon/ nyer gcig gi nub mo dngos gzhi mdzad pa la/ bla ma gser khri mthon po gcig la bzhugs/ de'i g.yas phyogs na rten mang
po bkram/ mdun na mchod pa bzang po mang po bshams/ g.yon phyogs kyi khri'i rtsa na mngon pa bas dbu byas nas dge bshes dang mi chen sha stag gral rim byas nas sgor gyis
bskor bas g.yas kyi mchod pa'i drung yan chad nyi shu rtsa bzhis 'khor ba/ de'i rgyab na phar la dbang gtad pa mang po/ de'i nang 'khor na nye gnas pa dang mchod g.yog pa
mang po/ de rnams kyi dbus na bla ma'i khri'i drung rang du gdan bzang po bting ba'i steng du bdag bzhag nas bsnyen bkur thams cad kyang sngon la 'dren/ bla ma'i dbang
gi cho ga thams cad kyang sngon la bdag la gzhan pas yun ring ba re mdzad/ tha na dung dang 'khor lo dang mda' gzhu lag tu gtong pa yan chad dbang gi bya ba gang yin pa de
thams cad bdag la 'khor gyis byed ma myong / thams cad bla mas mdzad/ gzhan phal cher 'khor la gnyer gyin 'khor gyis mdzad par gda'/ mtshams mtshams su gdams ngag mang
po dang rjes zlos mang po dgos pa bdag la gsung sprad kyin bdag gcig pu la mdzad pa bzhin du bgyis so/ /rjes kyi cho ga yan chod tshar ba'i rjes la/ sang dro thon tsam na
khyed rang thams cad gur 'di'i mtha' skor du tshogs shig gsungs nas gyes

so/ /de nas nyer gnyis kyi dro thon pa la kun der 'tshogs nas yod tsa na/ bla ma stag lung pa'i dbon po de kun la chos gsung gin yod pa gda'/ de nas gur gyi phyir byon tsa
na/ gur gyi rgyab phyogs der chab bsil ba ston gzhon gyi chab de'i hub gcig e myong na snyam de'i tho phyir phyin pas/ phya ru ba nga'i 'chad dka' ba yod dam gsungs skad/
yod lags byas nas brgyugs pas chab hub gang myong nas/ bdag pha tshad na yod pa sbran nas phyin pas kun 'tshangs zin nas phyis las ma slebs pa dang / bla ma'i zhal nas khong
yar thongs gsungs nas khri'i drung du bzhag nas/ bka' gdams pa 'di de nas rgyud mi thos pa gda' bas/ rgyud chung du 'di dang sgrub thabs 'di kun la lung thob tsam gyi
bshad pa gcig byed dgos gsungs nas/ sngon du rgyud de bklags kyin bshad pa mdzad/ de nas sgrub thabs de gsungs/ las tshogs 'ga' yang gsungs/ de'i 'phro la nor bu phreng
ba zhu zer ba gcig gnyis byung / bdag la bos nas khyod la 'di'i dpe e yod gsungs/ yod lags bgyis pas/ nye gnas pa gcig la 'di'i dpe khyer la shog cig bshad do gsungs nas/
mar me'i 'od la bklags kyin de'i 'jig rten pa'i le'u de gsungs so/ /gzhan rnams gyes nas yang gsung gleng en cig mdzad do/ /de nas nyer gsum gyi nub mo nor bu'i phreng
ba'i chos 'phro de gsungs nas/ khyod kyi da de shes par e snang gsungs pas/ shes par 'dug bgyis/ rgyud de la'ang nan tan dang ljags bshad cig mdzad do/ /gzhan gyes nas

bdag gis ngan song sbyong ba gnyis dang / bka' gdams lha bzhi dang / sman bla dang / tshogs bdag dang / chos skyong dang / yi ge brgya pa dang / yi ge gcig ma dang / de lta
bu mang ba gcig la bdag la lung yang yod/ lag len yang byed pa yin te/ byin rlabs myur du re ba lags pas de thams cad la yang lung re zhu bgyis pas gnang ngo / /de nas nyer
bzhi'i nub mo mar 'gro rnams kyi kha ba ches pas mi rta yo gro nas cha/ bla mas rwa sgreng lta bu gcig tu chos gsungs/ gzhan rnams zhag shas rta gso dgos byas nas zhus
pas ma gnang skad/ nad pa gnyis kyi rtsar yang byon dgos par byung nas gda'/ de nas nyer lnga'i nub mo dpon gyi drung du bzhag dro drangs/ bla ma pa dang nged kyi lo rgyus
zhib par byung gsungs nas/ 'ja' sa legs pa gcig gnang nas yig mkhan 'di la gser zho re dgos pa yin te/ khyed dge sbyong bar gda' bas mi zhu ba lags gsungs nas thugs la
btags so/ /de'i dgongs mo shog gsungs nas phyin/ nyi ma mdung gang tsam gyi dus yin/ de tsam na bka' gdams pa la sogs pa phal gyi zin pa la phying gur chen mo gcig gi nang
du mi chen nyis brgya tsam pa gcig la theg pa spyi'i babs ji ltar yin pa dang / bye brag grub mtha' so so'i bzhed lugs dang / khyad par bstan pa 'di'i snying po sngags
yin lugs dang / pha rol tu phyin pa drug po'i bshad pa'ang sngags kho na mang lugs dang / phar phyin drug dang / mtshan nyid gsum dang / bden pa gnyis dang lam rim pa gnyis
rnams go na khyad par med lugs

dang / snyigs ma'i dus na sngags kho na bsngags pa'i bsngags lugs dang / rgya gar gyi grub thob rnams kyang sngags la brten nas grub pa thob pa yin lugs la sogs pa sngags kyi
zhal zin ches che ba'i chos thun chen po gcig gsungs nas kun gyes so/ /bdag gis sngar nas bla ma'i rnal 'byor zhu dgos bgyis nas bdog pas/ khyed rang der bzhugs shig gsungs
nas/ bla ma khri'i 'og tu gdan gcig gi steng du byon/ mchod pa legs par bsham/ bka' gdams pa 'di bla ma'i rnal 'byor zhu bar gda' bas/ khyed rnam pa gnyis zhur 'jug
pa lags/ 'di gnyis sne'u thog pa'i dge bshes lags gsungs tsa na/ dge bshes de gnyis mdun du bzhugs/ bdag 'bol gcig gi khar khyed 'dir bzhugs gsungs nas de la rjes zlos bya
rgyu cig kyang gda'/ bla ma'i rnal 'byor la rgyas bsdus gsum yod pa'i 'di rgyas shos yin no gsungs nas bshad pa mang po mdzad do/ /de thon ma thog phyag gru mo 'bur 'bur
'dug tsa na sku lus la chos gos phud nas khyed 'di gsol cig 'di'i bla ma'i rnal 'byor 'grub par byed pa yin gsungs nas bdag la gnang nas/ khyed gnyis la nged la med sems
pa srid de/ khyed rang gnyis kyis sgrub pa ma byas pas lan pa yin gsungs nas zhal skyal yang mdzad do/ /skabs der ston pa chos mgon der byung bas yas der bzhud par byas
min nam byas/ 'gro bar byas lags zer/ de 'thad/ mi chos la gtad pa med/ bla mas gnang ba byung yang gnang / nga gsha' ma min/ bla ma 'di 'dra'i

zla la 'gror yod pa 'tsheng ba yin/ yas dug yod zer ba'ang ma yin te/ po to ba'i zhal nas mi yas se ba phyo re ba gcig rta bzang po zhon/ gro brgyags bzang po blo la btags/
grogs bzang po dang 'grogs nas sna bstad bzang po'i sar 'gro ba lam ji tsam thag ring bas dga' ba yin lo byas pas/ gtam rgyud de da dung skyor cig gsungs nas dpe don zhib
par bshad do/ /de nas bdag nye gnas pa gcig la gtad nas dpe 'di jo gdan de'i yin pas bskur bas mi yong ba yod/ khong nga'i gzims gur du gdan drongs snag shog tshol la mar
me'i 'od la gsol 'debs 'di 'brir chug cig nga dpon chen pa'i der 'gro dgos par snang gsungs nas bla ma bzhud do/ /bdag nye gnas gcig gis gzims gur du khrid nas yig dpe
bshus tsam cig bris zin/ nam phyed tsam song tsa na bla ma rgyang ste byon pas/ bka' gdams pa nga'i gzims gur 'dir 'gro ba min nam gsungs/ 'gro lags bgyis/ de nas mngon
pa ba/ sne'u thog pa gnyis/ 'dul 'dzin chos mgon/ bdag dang lnga la khyed rnams gal che shos yin 'di ma byas na dpon slob sha mi phebs pa yin gsungs nas tshogs 'khor rgyas
pa cig mdzad/ de la'ang cho ga dang gdams ngag mang po gda'/ de'i ring la yang gsung gleng mang po mdzad/ bdag la khyed rang de kho nar gzims shig gsungs nas/ bla ma'i
gzims mal la yol ba btang nas de rang du nyal ba yin te/ rten dang bla ma thag nyes pas bsdams pa ltar song nas gnyid ye ma byung / nam langs nas khrus la phyin pa'i

shul du/ bla mas chos gos so ma gcig gsol nas khyod zhing dag par snang / mdang khyod la chos gos phul bas/ da nang gro gong 'di 'bul ba byung ba yin gsungs/ de nas khong gi
'khor rnams la nang chen du tsha ba drongs/ khong la nga'i drung du drongs gsungs nas/ bla ma nyid kyi gsol zas ci yin pa de'i sum cha tsam shugs nas bdag la drangs/ gzhan
gur nang der bca' bcu gcig la zan dron re dang sha dum re drangs/ de nas phyi phyag pa byung bas/ phyag rten dar kha re la yang zad pa med/ de'i skabs su khong gdan drongs
la rta phyag tu thongs shig gsungs nas/ bdag la rta bzang de nye gnas pa kun 'bul du bcug bdag gi rta 'khor kun la gtad/ khong rnams sngon la btang / ston gzhon gyis
bdag bsgug par byas nas/ nang du bdud rtsi ril bu zhur phyin pas gnang ba'i zhor la gser gcig kyang gnang / khyod kyis dus rtag tu nga'i rim gro gyis shig gsungs nas byin
rlabs yun ring du mdzad de spyan bye 'dzum med bzhin du gzigs pas/ bdag gis 'bral mi phod bzhin du phyir 'ong bas mchi ma ma thub bo/ /de'i gong skabs skabs su 'jam ser
dang / kun dga' grags dang / chos mgon la sogs pa chos 'brel bdog pa mang po byung / de thams cad la yang gang la gang dgos 'dra bshad pas kun mgu ba skad zer yin dga'
yin song ngo / /lar 'di rnams kun zur zlum nas dran tshod bris pa yin/ zhib par bris na brdzun dang sgro btags su go cha bar rtog gong bzhugs ring / de'i snga dro la sogs
pa'ang chu mig pa

la mdzod rtsa ba gsungs zer/ yang mang ba gcig la mkhas pa 'jug pa'i sgo gsungs/ sems bskyed kyang skabs skabs su mdzad/ sgos chos zhu ba la sogs pa mdor na nyin mtshan med
par chos kyi bya ba dang / gsung gleng dang / gzhan la ci phan na snyam pa dang / ji ltar byas na dngos dang brgyud pas gzhan gyi don du 'gyur na snyam pa ma gtogs pa/ rang
'dod dam chos brgyad la sogs pa tshe 'di'i rnam par rtog pa yid la 'gyu mi srid pa/ sems dang chos gnyis dkrug ste 'dres pa'i rten gyi gang zag cig gda'/ 'di la 'brel
thogs pa rnams don dang bcas/ thar zin pa dang 'dra snyam pa zhig bdag gi blo la yang yang skye yin gda'/ rgyu mtshan bshad na brjod kyis mi lang ngo / /skye ba dang srid
pa thams cad du da lta bzhin du thugs mnyes te bla ma'i zhabs drung du skye bar gyur cig 'khor 'dus pa dang po thob par gyur cig rnam par thar pa mtha' dag la rdzogs par
slob par gyur cig de ltar bslabs pa'i 'bras bus bdag gis sems can thams cad mthar bla na med pa'i byang chub rin po che la 'god par gyur cig ces pa de yan gyis chos kyi
rgyal po 'phags pa nyid kyi ngo mtshar ba'i rnam par thar pa bka' gdams pa nam mkha' 'bum gyis mdzad pa'i tshan pa gnyis kyi dang po bstan zin nas/ yang de nyid kyis mdzad
pa'i chos kyi rgyal po'i rnam thar tshan pa gnyis pa las 'byung tshul bshad par bya ste/ de yang 'di ltar/ bla ma dang 'jam pa'i dbyangs la sgo gsum dwang ba'i sgo nas
gus par phyag 'tshal lo/ /sdig sgrib dang 'khon yon tan skye ba'i rten/ /sa gzhi

ltar gyur ma rig sel ba la/ /skya rengs bzhin du 'dzin gsal mdzad pa yi/ /'khor du grags pa'i sa skya pa la 'dud/ /mkhyen dang brtse bas blo gros mchog tu gyur/ /chos kyi rgyal
mtshan 'gro ba'i dpal du shar/ /'phrin las bzang pos gzhan don mdzad pa yi/ /chos rgyal 'phags pa'i sku la skyabs su mchi/ /rus dang gnas dang mtshan dang gsum la mchod
kyis bstod/ /nam mkha' 'bum la skyob mdzod 'chad kha thugs kyis bzung / /sngon gyi las dang smon lam gyis/ /khyod dang 'phrad nas zhag bdun du/ /chos dang zang zing longs
spyod kyi/ /brtse bas ma bu 'phrad bzhin bskyangs/ /de yis bdag gi spobs bskyang nas/ /'dril bu rtag la mi 'jigs pas/ /dri ba bral grul cal col rnams/ /tha mal mi la
lab lab bgyis/ /de la bla ma slar dgyes te/ /mi rigs che ba kun bor nas/ /zhal gyi mdangs ston spyan gzigs te/ /thugs kyi dkyil nas 'di rnams gsungs/ /lags/ chos rje'i gsung
la/ sems bskyed mdzad pa'i rjes la phan yon gyi gnas skabs na/ gang zag gis sems bskyed btang yang / sems bskyed kyis gang zag mi gtong gsung ba de la/ dbu ru byang
phyogs na de'i tha snyad bsgyur nas sa skya pa la sems bskyed ci byas kyang mi 'chor ba ci yod zer yin/ ma go ba phal gyi sdig gsog par gda'/ de'i dgongs pa ji ltar lags
zhus pas/ gang zag gang yang rung ba gcig gis ngas chos rje pa lta bu la sems bskyed kyi cho ga byas nas bslab bya ji lta ba bzhin bsrungs na sangs rgyas

mod/ bslab bya ma bsrungs/ mi dge ba ma spangs na gang zag gis sems bskyed btang ba yin pas/ sdig pa'i rnam smin ngan song du skye ste/ skyes kyang de nas nam zhig thar ba'i
tshe/ da ltar gyi sems bskyed byas pa'i sa bon de kun gzhi'i thog tu bag chags bzhag pas/ des sems bskyed phyi ma skye ba'i rgyu byed pas/ sems bskyed kyis gang zag ma
btang zhes bya/ de ltar 'ong ba'i rgyu mtshan/ theg pa chen po'i byin rlabs dang / che ba dang / brten 'brel yin no/ /rgyu mtshan gnyis pa 'jam dpal gyis/ bdud dkar po la
dga' ba dang nag po la dga' ba'i rigs gnyis yod pa la sems bskyed gyis byas pas/ bdud thams cad ci byas kyang mnyan/ der 'jam dpal gyis se gol gcig brdabs pas/ bdud thams
cad rgan pa dang / rgud pa dang / mi mdzes pa'i mtshan ma mtha' dag dang ldan par gyur pas/ da 'di las thar pa'i thabs su la yod ces gleng pas/ thar pa'i thabs shAkya thub
pa la yod/ 'jam dpal nyid la yod/ gzhan su la'ang med ces 'cham/ 'jam dpal 'o skol gyi dgra yin zhu ba mi yong / shAkya thub pa la 'di dag las sgrol bar mdzad du gsol
zhes zhus pas/ nga lta bu de bzhin gshegs pa ganggA'i klung gi bye ma snyed kyis kyang 'jam dpal gyis bcings pa byas pa las sgrol bar mi nus gsungs nas ma gnang / der dkar
po la dga' ba rnams na re/ da lta'i 'dug song na 'o skol rnams las gyong che ba med pas 'jam dpal rang la sgrol bar zhu dgos byas pas/ nag po la dga' ba rnams na re/ 'di
bas shi bar song na

yang 'jam dpal la mi zhu/ khos sems bskyed byed du 'ong zer ba la/ der bdud g.yo can gcig na re/ da thabs yod 'jam dpal la bcings pa 'di las sgrol bar zhus la/ 'di las grol
tsam na khos sems bskyed byed du 'ong ste/ sems bskyed kyi lan mo byas nas btang nas ma bsrungs pas chog zer bas/ de la bdud thams cad khos des 'thad par 'dug zer nas de
la 'cham nas/ 'jam dpal la/ bcings pa 'di dag las bdag cag rnams dgrol bar zhu zhes zhus pas/ bcings pa las bkrol tsam na khyed sems bskyed byed dam gsungs/ byed byas nas
dam bcas pa dang / 'jam dpal gyis se gol gcig brdabs pas gzugs sngar bas bzang zhing mdzes pa phun sum tshogs par gyur pa dang / de'i rjes kho na la 'jam dpal gyis sems
bskyed mdzad pas/ bdud thams cad kyis lan mo byas/ de nas sems bskyed lkog tu btang snyam tsan/ sems bskyed gzugs can ma yin pas/ sems bskyed dang sems nyid 'dres nas btang
ma shes/ gtong ma shes pa de phyi ma gtong snying mi 'dod pa'i rgyur song nas/ thams cad sems bskyed dang ldan nas grol bas/ der sems bskyed kyis gang zag ma btang ba
yin gsungs nas de'i thog tu lung drangs rgyu gcig kyang gda'/ sa bon gsar 'jog dang rnying 'jog gnyis ji ltar lags zhus pas/ de gang zag la rigs gnyis yod/ snga ma sems
bskyed ma byas pa de sa bon gsar/ sngar byed ma myong ba la byas pa de sa bon rnying par cha ba yin gsungs/ mngon

par shes pa myur bul ji ltar lags zhus pas/ ji ltar rnam gnas yid la byed pa las/ /mthu grub pa yi dam pa thob par 'gyur/ /bya ba yin pas/ rnam gnas zhi gnas yin/ mthu mngon
shes yin/ zhi gnas med pa'i mngon shes mi yong / zhi gnas shas che ba las byung ba de bul/ zung 'jug shas che ba las byung ba de myur ba yin gsungs/ smon 'jug gnyis la
dbye ba ji ltar bgyid zhus pas/ chos rje pa'i bzhed pa smon pa'i sems/ smon pa sems bskyed pa/ smon pa khyad par du 'gro ba gsum/ 'jug pa'i sems/ 'jug pa sems bskyed pa/
'jug pa khyad par du 'gro ba gsum dang drug tu byed gsungs nas bshad pa zhib mo mdzad do/ /smon pa'i thun tshod de nyin mtshan gyi sum cha la byed pa de mthun par gda'/ 'jug
pa de dang mnyam mam ring zhus pas/ de bas bag ring / lar 'di dag par 'jog pa yin/ gsal bar byed na nyin zhag phrugs gcig rang la byed de/ dkon mchog gsum la gsum mi
mchod na nyes pa bya ba/ nyin zhag phrugs gcig la mchod pa theng gcig ma byas na nyes pa bskyed de/ 'di'i thun tshod du 'ong ba'i shes byed du yod gsungs/ yul byang chub
sems dpa' la zhe sdang gis tshigs su bcad pa ma yin pa brjod pa des byang chub sems dpa' de'i tshad ji lta bu gcig yin/ zhe sdang gi tshad gang yin/ tshigs su bcad pa ma
yin pa'i tshad gang yin zhus pas/ byang chub sems dpa' dang po sems bskyed kyi cho ga byas nas/ da lta sdom pa yod rung med rung / shi rung gson rung rang gi sdom pa yod
par go

ba gcig la nyes pa bskyed/ zhe sdang gi tshad nang du ma ran pa'am phrag dog la sogs pa nyon mongs pa gcig gi kun slong gi sgo nas ku re'am rjes zlos lta bu la dngos gzhi mi
bskyed/ tshigs su bcad pa ma yin pa la nyams pa rnam pa bzhi bskyed pa cig dgos/ shes chung dang gzugs ngan zer ba tsam la dngos gzhi mi bskyed nyes pa tsam 'ong gsungs/
skyabs 'gro la mkha' ru ba thun tshod bzhed la/ po to ba mi bzhed/ don la thun tshod e mchis zhus pas/ thun mong ba la mi yong / khyad par can la rtsi ba cig 'ong ba yin
gsungs/ de gnyis min pa'i skyabs 'gro la dbye ba e bdog zhus pas/ chos rje pa'i bzhed kyis bzhir byed/ 'jig rten pa dang / 'das pa gnyis/ 'jig rten pa la 'phags pa dang
mchog gnyis/ 'das pa la thun mong ba dang khyad par can gnyis yin/ de la 'jig rten pa'i skyabs 'gro phal pa de/ 'jig rten pa nyag gcig gis skyabs su 'gro 'jig rten pa'i
mchog de 'jigs pa'ang yod mod/ de 'dod pa nyag gcig gis 'gro 'das pa'i thun mong ba la de gnyis kyang yod mod de/ dad pa nyag gcig gis 'gro khyad par can la 'jigs pa dang
/ 'dod pa dang / dad pa gsum ka yod mod de/ snying rje nyag gcig gis skyabs su 'gro ba yin gsungs/ theg pa chen po pa dkon mchog gsum la skyabs su 'gro bar mtshungs par
gda' ba la/ gtso che chung e yod zhus pas/ de yod byang chub sems dpa' sangs rgyas kyis gtso byas pa'i dkon mchog gsum la skyabs su 'gro/ rang

rgyal ba chos kyis gtso byas pa'i dkon mchog gsum la skyabs su 'gro/ nyan thos dge 'dun gyis gtso byas pa'i dkon mchog gsum la skyabs su 'gro ba yin gsungs nas/ de gsum la
lung re'ang drangs te/ yang dag par ni 'gro ba yi/ /zhes sogs gsungs so/ /skyabs 'gro gsum po 'di bka' gdams pa'i chos kyi mthil yin/ sngon bka' gdams pa la ming yang skyabs
'gro bar grags/ bdag kyang e 'dra bgyid/ de la bsam bsgom ji ltar zhus pas/ spyir theg pa chen po'i chos thams cad sbyor ba byang chub kyi sems kyis kun nas blangs/ dngos
gzhi mi dmigs pa zin/ rjes gzhan don du bsngo ba yin mod/ khyad par sangs rgyas la skyabs su mchi'o byas pas dngos po gzugs can thams cad rang bzhin med par bsgom/ chos
la skyabs su mchi'o byas pas gzugs can ma yin pa thams cad rang bzhin med par bsgom/ dge 'dun la skyabs su mchi'o byas pas/ de thams cad dang po'am gdod ma nas rang bzhin
med par bsgom zhing bgyid pa lags shig gsungs/ nged kha ton kho na la mos pa lags/ kha ton dang dge sbyor bzlas pa gnyis gang lhag zhus pas/ dbang ma thob pa la kha
ton rang lhag par mchi yis gsungs/ kha ton byed pa la sdud pa dang mngon rtogs gnyis bsod nams gang che zhus pas/ sangs rgyas byang chub sems dpa' yi/ /thugs rgyud khyad
par gang yin pa/ /de dag gi ni mdzad pa yis/ /tshig la'ang bsod nams khyad de 'byung / /bstan bcos mkhan po'ang thugs rgyud gang mtho mthos mdzad pa de bsod

nams che ba lags gsungs/ sdud pa lta bu klog pa la rin po che dang snag tsha gnyis la bsod nams khyad e mchi zhus pas/ bri ba rgyu'i khyad par/ klog pa tshig gi khyad par/
bsgom pa don gyi khyad par bgyi ba/ klog pa la tshig dag pa dang / bzang ba gang yin bsod nams che ba lags/ dpes khyad par du ma byas/ 'on kyang rin po ches bris/ sku rags
na bza' yan chod legs pa dang bzang po yod na gus pa dang gces spras che bar 'ong / de las bzlog na gus pa dang gces spras chung / de tsam gyi cha nas bsod nams che chung
bag tsam cig 'ong ba'ang srid pa lags gsungs/ sdud pa lta bu 'don pa la thams cad blo la med pas sdud pa bying po dpe la bklags/ byang chub sems dpa' sbyin pas yid btags
sogs gsham gyi tshig kha yar po de blo la yod nas blo las bton na/ gcig gis ni klog par 'dug gcig kha ton du 'dug pas/ de gnyis chos spyod 'dres pa'i nyes pa e mchis zhus
pas/ de mi yong chos spyod bcu po re re'i sar bcu ka'i cha mthun 'dres kyang 'dod pa yin gsungs/ 'o na klog pa dang kha ton gnyis la bsod nams khyad e yod zhus pas/ chos
spyod bcu dang phar phyin drug la sogs pa 'di thams cad/ snga ma la brten phyi ma bskyed/ /dman dang mchog tu gnas phyir dang / /rags pa'i phyir dang phra ba'i phyir/
/de dag rim par bstan pa yin/ /bgyi ba lags pas snga ma la brten nas phyi ma skye/ snga ma snga ma dman/ phyi ma phyi ma mchog lags pas kha ton lhag chos 'chad pa bas kyang
kha ton lhag kha ton

pas lhag pa sems pa/ de bas lhag pa bsgom pa/ kha ton gyi gong na chos spyod bcu las lhag par bsam bsgom gnyis las med/ khyed mos pa dang mdzad pa de kha ton kho na lhag pa
dang / bsod nams che ba gda' yis gsungs/ 'o na 'jam dpal sdud pa lta bu la bsod nams khyad e che zhus pas/ de mi yong so so gang mos pa bsod nams che gsungs/ sdig pa sbyong
ba la gnyen po kun tu spyod pa'i stobs gang kho na lhag zhus pas/ de bzhin yin/ spyir chos 'di thams cad sdig pa'i gnyen po kun tu spyod pa yin pa bgyi ba dang / khyad
par du gang byas pa'i gnyen po de bsten pa sdig pa'i gnyen po kun tu spyod pa yin pa bgyi ba dang / chos nas bsod nams gang che zer ba byed pa sdig pa'i gnyen po kun tu
spyod pa yin pa bgyi ba dang / rang gang mos pa byed pa'i sdig pa'i gnyen po kun tu spyod pa yin pa bgyi ba dang bzhi lags gsungs/ stobs bzhi po la gal gang che zhus pas/
de sdig pa 'dag par byed pa la bzhi ka tshang dgos/ gal sor chud pa bya ba sdig pa phyi ma mi byed par 'phro chod pa 'di kho na gal che gsungs nas gal che lugs kyi bshad
pa mang du gsungs so/ /yang chos kyi spun/ rdo rje'i spun/ nye ba'i spun bgyi ba gsum gda' ba de ji ltar lags zhus pas/ skyabs su 'gro ba nas rigs 'dzin gyi bar dang /
sangs rgyas kyi bstan pas bsdus tshad de la chos kyi spun zer/ bla ma tha dad kyis dkyil 'khor tha dad du slob ma tha dad la dbang bskur ba la rdo rje spun zer/ bla ma gcig
gis dkyil 'khor gcig tu slob ma tha dad la dbang bskur ba la nye ba'i

spun zer ba yin gsungs/ bla ma lnga bcu pa 'di la bka' gdams pa kun kyang blta rtog dang lung 'dren 'dra byed par gda' ba/ 'di rgyud gang la brten nas brtsams zhus pas/ 'di
rtsa ltung bcu bzhi pa'i rtsa ltung dang po/ gang phyir rdo rje 'dzin pa yis/ /zhes pa'i tshig bzhi pa de'i 'grel pa shlo ka lnga bcu pa 'di yin gsungs so/ /srog gi dbang
po 'gags nas zhag gsum rnam shes brgyal ba bzhin du cha zer ba dang / skye ba snga ma'i 'du shes 'ong bya ba dang gnyis gda' ba de ji ltar lags zhus pas/ de zhag phyed
brgyal ba bzhin du 'gyur/ zhag phyed dang gsum skye ba snga ma'i 'du shes 'ong / zhag phyed dang bzhi na shi bar nges pa yin gsungs/ bar do la zhag bdun las ring ba e mchis
zhus pas/ yun snang ba la zhag pas tshogs ma bsags pa la bar do yun ring po yong ba'ang srid/ tshogs bsags pa la skad cig gi yun las kyang med/ bdun tsho bdun kun shas
che ba la btags pa yin gsungs/ bar do'i sems can de byis pa lo lnga lon pa la tshad byas pa de nges sam zhus pas/ de'ang shas che ba la btags pa yin te 'ong / /ma nges gsungs/
yang bar do'i sems can de sa rdo ri brag ci la yang thogs rdugs mi yong ba lags sam zhus pas/ ma'i mngal dang rdo rje'i gdan gnyis po ma gtogs thogs med 'gro/ bgyi
ba de gnyis la thogs/ gzhan ci la yang thogs rdugs med gsungs/ de'i rgyu mtshan ji ltar lags zhus pas/ bsgrubs pa'i rdzu 'phrul ma yin te/ /las kyi shugs kyi rdzu 'phrul
gyis/ /stong gsum dar cig

gis bskor nus/ /las kyi shugs kyis de ltar 'ong ba yin gsungs/ bar do gsum gyi sems can gang mang zhus pas/ de srid pa bar do mang gsungs nas rgyu mtshan/ ri bo mchog rab sha'i
phung por song yang zhag shas nas 'bu ru chags gsungs so/ /gson gyi las gshin la smin nam mi smin zhus pas/ 'di la bshad pa mang / smin pa'i khung dang mi smin pa'i
khung gnyis ka yod de/ bdag rkyen byas pa'i tshul gyis smin la/ rgyu rkyen byas pa'i tshul gyis mi smin pas/ gnyis ka ltar mi 'gal gsungs/ so so skye bo'i mtshan nyid dang
nges tshig gang lags zhus pas/ chos nyid dngos su ma mthong ba thams cad so so skye bo yin pa las rang rang gi las mi 'dra ba so so las skyes pas so so skye bo zhes thogs
pa yin gsungs/ 'phags pa'i mtshan nyid dang nges tshig zhus pas/ chos nyid dngos su mthong / las dang nyon mongs pa gnyis ka las ring du 'phags pas 'phags pa yin gsungs/
dam tshig gi nges tshig gang lags zhus pas/ dam tshig dag gi nges tshig ni/ /'da' bar dka' bas dam pa dang / /'das na tshig pas tshig ces bya/ /des na 'da' zhes legs par
bsrungs/ /bya ba yin gsungs/ spyir las rnam smin dang rgyu mthun gnyis gcig yin pa la/ rnam smin 'byor pa can la rgyu mthun ser sna can dang / rnam smin tshe phril gyi
dbul po la rgyu mthun chags zhen ye med pa'ang yong zer ba gda' ba/ de las ci 'dra ba cig las 'byung zhus pas/ de gnyis gcig pa shas che ba yin/ mi gcig pa'i las de/ ngas
nga'i rgyal po ma

gi la khyod kyis tshe snga ma la tshe phril le la ser sna sha stag byas/ tshe gzhug 'chi khar yul byang chub sems dpa' gcig la bsam pa dad nas dngos po rnam dag gcig phul nas
'dug byas pas/ de'i rtags su bla mchod nga 'dra ba dang 'phrad/ longs spyod 'byor ba phun sum tshogs pa 'di lta bu yod kyang / khyod snga ma ser sna la goms pas da dung
gtong ye mi nus pa 'di byung ba yin te/ de las 'dres ma las gyur pa'i dpe de 'dra ba cig lags gsungs/ bcom ldan 'das shAkya thub pa sprul mkhan gyi rnam par snang mdzad
chen po de dang / rigs lnga'i rnam par snang mdzad 'di gnyis e gcig zhus pas/ de mi gcig rigs lnga brda'i sangs rgyas bya ba yin pas/ sangs rgyas su sangs mi rgya na mi
rgya/ rgya phan chod rigs lnga'i bdag nyid du sangs rgya ba yin pas/ sangs rgyas de'i sku la rnam par snang mdzad zer/ gsung la snang ba mtha' yas/ thugs la rdo rje sems
dpa'/ yon tan la rin chen 'byung ldan/ 'phrin las la don yod grub pa zer ba yin/ sangs rgyas so so'i 'dul ngo la lnga po de gtso che chung yod/ lnga ka dang mi ldan pa'i
sangs rgyas mi srid/ rnam par snang mdzad gang chen mtsho bya ba de/ zhi sku dpag bsam shing ltar gsal gyur cing / /yid bzhin nor bu ji bzhin rnam mi rtog /'gro grol bar
du 'jig rten 'byor slad rtag /de ni spros dang bral las snang bar 'gyur/ /bya ba sa bcu'i byang chub sems dpa' rnams kyi snang ba la 'char ba lags gsungs/ shAkya thub pa
lta bu sprul pa'i sku zhal mthong ba la tshogs lam

thob pa gcig dgos par gda' ba la/ 'o na sangs rgyas zhal bzhugs pa'i dus na'ang sangs rgyas mthong tshad tshogs lam par 'ong ngam 'on te 'das nas mthong ba tshogs lam par 'ong
zhus pas/ de gzhan stobs kyis mthong ba dang / rang stobs kyis mthong ba gnyis lags/ gzhan stobs kyis mthong ba bya ba/ nga'i rgyal po blta bar 'dod pa la/ rgyal po dbus
gtsang lta bu gcig tu khong yar 'ongs nas khong blta ba la dka' thub gang yang mi dgos/ mig yod pa tsam gyis khong mthong nas 'ong / de bzhin du sangs rgyas zhal bzhugs
pa'i dus na sangs rgyas mthong ba la tshogs lam thob mi dgos/ tha mal pa yan chod thams cad kyis mthong nas yong / rang stobs kyis mthong ba bya ba ma gi lta bur phyin
nas rgyal po blta bar 'dod na thag ring po yod/ dka' thub chen po byas nas ma gir slebs tsa na rgyal po mthong ste 'ong / de bzhin du sangs rgyas 'das nas sprul sku zhal
mthong ba la tshogs lam thob dgos pa yin gsungs/ tshogs lam pa ngan song du skye ba srid par gda' ba/ de la ngan song du skye ba la mi dge ba stobs can dgos pa 'dug tshogs
lam thob pa la ni dge ba stobs can cig dgos par 'dug pas/ tshogs lam pa des tshogs lam thob pa'i dus de rang na'ang ngan song du skye ba'i rgyu las/ de sa bon gyi tshul
du kho'i sems rgyud la yod dam/ 'on te kho je dman je dman gyur nas ngan song du skye rgyu'i las de gzhi nas gsog pa yin zhus pas/ de spyir tshogs lam pa phal che ba ngan
song du mi skye/ bsod nams kyi tshogs gtso bor gsog pa

yin/ srid pa de sems rgyud la las ngan pa btul te ma zad pas sa bon bag tsam cig kyang yod/ des gzhi byas nas ngan song du skye rgyu'i las de gzhi nas gsog tsa na gdod skye
ba yin/ gong gi sa bon rkyang pa des skye mi nus/ sa bon de med na'ang las ngan pa bsags pa'i gzhi med pas gnyis ka 'tshogs dgos pa lags gsungs/ 'o na nyan rang gi theg
pa chen po ril por spangs pa la ngan song du mi skye ba de ji ltar lags zhus pas/ theg pa chen po spangs pas ngan song du skye ba de dang po theg pa chen po chos yin pa shes
pa la/ phyi nas nyon mongs pa 'ga' zhig gis kun nas blangs/ mi dge ba'i bshes gnyen gyis zin nas log lta skyes te ril po spangs pas ngan song du skye ba yin la/ nyan
rang kho rang gi grub mtha' brtan pa dang nges par bya ba'i phyir/ theg pa chen po sun 'byin pa yin/ theg pa chen po pa rang gis kyang sems tsam pas dbu ma sun 'byin/ dbu
ma pas sems tsam pa sun 'byin te/ rang gi grub mtha' nges par bya ba'i phyir/ grub mtha' gong 'og sun 'byin pa la nges pa med pa yin gsungs/ nyan thos kho rang sangs rgyas
cig kyang ma bral bar 'grogs pa la/ theg pa chen po bya ba tshig cig kyang gsungs par nyan rang gi bsngags pa dang che ba gcig pu brjod pa kho rang la nges 'thad nas yod
pa yin gsungs/ bla ma la rtog dpyod ye mi byed par dang po nas sangs rgyas su bsgom pa de legs sam/ rtog dpyod byas nas bsgom du btub na bsgom pa de legs zhus pas/ rtog
dpyod ye ma byas par sangs rgyas su bsgom pa de

gang zag dad pa'i rjes 'brang bya ba yin te mi bzang / shes rab kyi dgos pa rtog dpyod yin/ bla ma rang sde snod gsum shes pa'i blo gzu bor gnas pa gcig gi drung du bsdad nas
skyon btsal yang mi rnyed pa/ sangs rgyas kyi 'du shes ma bsgoms kyang skye ba gcig la bsgoms pas shugs kyis byin rlabs 'jug yon tan skye ba yin gsungs/ yon tan skye ba
la bla ma'i byin rlabs dang / slob ma'i mos gus gnyis stobs gang che zhus pas/ thun mong gi yon tan la slob ma'i mos gus stobs che ba'i skabs kyang yod/ mchog gi yon tan
la bla ma/ slob ma/ gdams ngag gsum ka'i stobs rab tu 'dzom dgos te/ dper na me rdo/ me lcags/ spra ba skyon med gsum la me 'byung ba ltar/ bla ma byin rlabs kyi bka' brgyud
ma chad pa/ slob ma mos gus kyi rten 'brel ma 'chugs pa/ gdams ngag bsre bslad kyi tshig gis ma spags pa gsum 'dzom tsam na yon tan la 'bad rtsol mi dgos par ngang
ngam shugs kyis skye ba yin te/ 'di gsum skyon med du 'dzom pa de shin tu dka' bar gda' gsungs/ yang sdud pa nas/ rgyal ba 'das dang ma byon phyogs bcur gang bzhugs pa/ /kun
lam pha rol phyin pa 'di yin gzhan ma yin/ /gsungs pa dang / mtshan brjod las sngags/ 'das pa'i sangs rgyas rnams kyis gsungs/ /ma 'ongs rnams kyang gsung 'gyur la/ /da
ltar byung ba'i rdzogs sangs rgyas/ /zhes gsungs pa de gnyis kyi dgongs pa ji ltar lags zhus pas/ 'di gnyis theg pa so so'i dgongs pa 'byin lugs yin pas/ phar phyin pa'i

dbang du byas na/ dus gsum gyi sangs rgyas thams cad pha rol tu phyin pa la brten nas sangs rgyas par 'gyur/ bskal pa bzang po 'di la sangs rgyas stong rtsa gnyis sangs rgyas
pa yang shAkya thub pa dang gcung mos pa'i bstan pa ma gtogs pa stong tham pa thams cad phar phyin la brten nas sangs rgya/ 'jig rten gyi khams yongs su dag pa rnams na
yang sngags kyi sgra tsam yang mi grag par/ lam bde ba la 'jug pa la phar phyin gyi lam 'di yin zhes pa'i go ba nas/ rgyal pa 'das dang ma byon pa/ /zhes gsungs pa lags/
sngags kyi bzhed pas pha rol tu phyin pa rgyu'i lam pa/ sngags 'bru'i lam pa bgyi ba lags pas pha rol tu phyin pa la sa bcu las med/ sngags la de'i steng du rdo rje 'dzin
pa'i sa gsum bgrod dgos zer/ pha rol tu phyin pa'i sa bcu'i byang chub sems dpa' de la yang phyogs bcu'i de bzhin gshegs pa rnams kyi 'od zer chen po'i dbang bskur dgos
la/ dbang de ma bskur gyi bar la chos sku mngon du mi byed pa yin/ des na 'das ma 'ongs kyi sangs rgyas thams cad sngags sam dbang la brten dgos bya ba yin/ de lta bu'i
lung mang / yang na gong gi sdud pa'i/ kun lam pha rol phyin pa 'di yin gzhan ma yin/ bya ba de nyan rang gi lam rnams la gzhan yin zer ba yin/ phar phyin drug gi bshad
pa mang / shes rab dang / pha rol dang / phyin pa thams cad kyi 'bru bshad kyang sngags la byas pa yod/ des na lung 'dam gyi phur pa yin gsungs/ 'o na phar phyin drug po
'di sngags na'ang de bzhin mang na/ mdo

sde dang phar phyin rnams kyang mang / byams chos rnams dang bslab btus spyod 'jug skyes rabs la sogs pa bstan bcos phal che ba rnams na'ang phar phyin drug kho nar bsgrigs
'dug pas drug kho nar nges pa'i rgyu mtshan ci yin zhus pas/ bkren la snying brtse/ ma rungs pa la brtse/ /kun 'khrugs la brtse bag med rnams la brtse/ /yul gyi gzhan dbang
can la snying brtse ba/ /log par mngon par zhen la snying brtse ba/ /bgyi ba sems can rnams la log rtog drug yod pas/ de'i gnyen po phar phyin drug yin/ yang sems can
la skyon nam nyes pa gsum yod/ de'i gnyen por phar phyin gnyis gnyis gsungs te/ dang po kho nar/ 'khor ba las blo mi 'phags pa'i skyon/ gnyis pa 'phags kyang phyir mi ldog
pa'i skyon/ gsum pa ma ldog kyang chud 'dza' ba'i skyon bgyi ba gsum yod/ dang po blo mi 'phags pa la/ phyi rol rdzas yo byad la chags nas blo mi 'phags pa'i gnyen por
sbyin pa gsungs/ nang sems can la chags nas blo mi 'phags pa'i gnyen por tshul khrims/ de ltar blo 'phags nas theg pa chen po'i chos sgor zhugs tsam na yan lag gi dang po
mgo gtong dgos/ dbang po'i dwangs ma mig gtong dgos byas tsa na/ de tsam mi nus snyam nas phyir ldog pa'i nyen yod pas/ de'i gnyen por bzod pa gsungs kyang bskal pa grangs
med pa gsum mam dus thug pa med pa'i yun du tshogs gsog dgos byas pas/ de tsam gyi yun nus pa med snyam nas phyir ldog pa'i nyen yod pas de'i gnyen por brtson 'grus gsungs/
phyir ma ldog kyang chud 'dza' ba la

gnyis te/ sems rnam par g.yengs pas chud 'dza' pa'i gnyen por bsam gtan gsungs/ shes rab 'chal pa'i chud 'dza' ba'i gnyen por shes rab gsungs pas/ de ltar sems can rnams la
skyon drug po de las med/ de'i gnyen por pha rol tu phyin pa drug po de las mang ba mi dgos/ nyung na mi chog pas drug tu grangs nges pa yin gsungs/ 'o na bcur gsungs pa'ang
gda' ba zhus pas/ de shes rab la bzhir phye ba yin/ nang sel gyi dbye bsdu'i grangs nges la mi gnod gsungs/ bka' gdams pa kun gyi gsung sgros la sngags phar phyin gnyis
nye ring med/ nan ltar byas na phar phyin lam nye zer nas rgyu mtshan rtag tu ngus lo brgyad la lam bzhi rgyud la skyes/ sngags ni dpon slob rten 'brel 'dzom pa cig gis
bsgrubs na lo skor gcig na phyag rgya chen po'i dngos grub thob zer ba las med zer ba'i gsung sgros gcig gda' ba de rnams ji ltar mchi zhus pas/ bka' gdams pa 'di rmongs
gtam gcig pu zer/ pha rol tu phyin pa sngags pas lam nye rang yin/ chos spyi'i skad la yang phar phyin ring / dkyil 'khor bde/ sngags myur/ thabs la mkhas na bde yang
sngags bde/ dkyil 'khor yang sngags dkyil 'khor/ myur yang sngags myur/ rgyu mtshan lung rigs bskal par bshad kyang mi 'dzad/ sngags las dbang po 'bring dang tha ma la grub
pa thob pa'i tshad gsungs pa yod/ dbang po rab kyi gang zag la phar phyin pas skye ba dpag tu med par dka' thub byas pa thams cad skad cig la bcad du btub ste/ bskal pa
stong

du pha rol phyin pa'i tshul/ /mgo dang rkang lag la sogs gtong pa'i tshogs/ /bla ma'i lam 'dis skad gcig gcig la gcod/ /bgyi ba gsang sngags pa dbang po rab bla ma dang slob
ma rten 'brel 'dzom pa'i tshad sus kyang gzung du mi nyan lags/ rtag tu ngu brla sha med par btogs nas rus pa tsog tu rtsig pa'i drung du 'gro ba'i dus de na yon tan mang
po rdzogs zin lags/ 'bru de bzhin mnan pas mi yong lags gsungs nas/ khyed kyi bka' gdams pa 'di tsho khyed rang gi jo bo yab sras dang sku mched la sogs pa'i brgyud pa
gong ma grub thob rnams kyis kyang dbang sha stag bskur nas 'dug pas gong ma'i rjes su 'og ma slob tu gsha'/ rgyu rang dang mthun pa las 'bras bu rang dang mthun pa zhig
'byung ba nang pa sangs rgyas pa'i chos lugs yin/ rgyu dbang bskur la mi dga' bar 'bras bu bskyed rdzogs bsgom bzlas byed pa'i lugs gcig dar nas 'dug 'di ji ltar yin nam
dbang dang sngags la mi mos na smon 'jug tu sems bskyed nas bslab pa gsum mam/ phar phyin drug gam/ chos spyod bcu la bslabs pas rim gyis sangs rgya ba yin/ lam bde/ 'jug
pa bde ba yin pa la/ yang sngags la brten pa'i chag chog mang po byed pa gcig yod par 'dug de 'dra la mos na dbang bskur byed du thang / de rang tshig dang 'gal ba cig
lags/ sangs rgyas kyi bstan pa bya ba ma 'dres/ ma nor/ tshang ba cig lam du 'gro ba lags/ yang da lta bla ma dang slob ma mtshan nyid dang ldan pa med pas dbang bskur mi
byed do snyam na/ de sems

bskyed kyi snod bcud kyang chos nas bshad pa'i mtshan nyid dang ldan pa dka' ste byed kyin 'dug pa/ nyan thos kyi mkhan slob kyang mtshan nyid dang ldan pa dka' zhing / slob
ma nges 'byung gi bsam pa yod pa'ang dka' ste/ bande 'chol tshad byed kyin 'dug pa gsungs nas/ lung rigs mang po gcig rting la gcig spungs kyin spyan hur hur mi rigs pa
chen por mdzad kyin gda'o/ /'o na bslab btus kun na sngags kyi yig phreng kha yar gda' ba de kun la gsang sgrogs e mchi zhus pas/ de mi yong rig sngags kyi gzungs sngags
bya ba yin/ 'on kyang gsungs tsa na sngags mi klog par don bshad cig byed pa yin gsungs/ lam sgron gyi gsang ba shes rab kyi dbang bskur ni zer ba'i tshig de la gsang sgrogs
e mchi zhus pas/ de la sa skya pa gong ma rnams kun 'ong bar 'dod/ 'di 'gyur gyi skyon nam yig mkhan gyis nor ba e yin/ gzhan du jo bo sngags kyi paNDi ta chen po yin
pas 'di skad zer du mi rigs/ gsang ba shes rab kyi ming tsam yang dbang ma thob pas thos su mi btub par bshad/ tshangs par spyod pas mi blang ba'i dbang gi rigs kyang yod
pa yin gsung ba tsam 'thad gsungs/ 'o na nged kyi dge bshes po to bas ma gsan pa'i gzhung mang po gsungs nas gda'/ de la dbang za e mchi zhus pas/ rang gi blo la the tshom
mi skye/ skyes kyang yi dam gyi lha la zhur yod/ tha na rmi lam yan chod du the tshom chod pa'i rigs la dbang za mi 'ong ba'i skabs yod de/ khong gis kyang ma gsan par
bshad zer nas gzhan gyi mig

'gran ngan par 'cha' gsungs/ lung gi dus yin pas cis kyang lung la brten pa ngo mtshar che gsungs/ dge bshes 'chad kha bas sha ra ba la bod du 'gyur tshad kyi chos la khyod
longs spyod cig gsungs nas 'dug des lung gi go e chod zhus pas/ de 'jam lung bya ba yin te lung gi go mi chod/ 'on kyang med pa bas drag gsungs/ 'an bu la yang bla mas de
zhu dgos zhu dang byas pas/ khyed rang yang de ltar mdzod cig gsungs/ des mi 'ong bod du 'gyur tshad dang / sgrub thabs/ man ngag la sogs pa thams cad la longs spyod cig
gsung bar zhu bgyis pas/ bod du 'gyur tshad dang / 'dres khyer/ dam nyams nas ma brgyud pa'i sgrub thabs man ngag thams cad la khyed rang longs spyod cig gsungs/ 'o na
sangs rgyas rnams sems can gyi dus na tha dad tha dad rnams bsgrubs shing nyams su blangs pas/ sangs rgyas kyi sa na'ang tha dad tha dad du bzhugs pa yin nam/ 'on te chos
sku gcig tu gyur nas bzhugs pa yin zhus pas/ sangs rgyas rnams ni zag med dbyings/ /mkha' ltar lus ni med phyir dang / /sngon gyi lus rjes 'brangs pa yin/ /sangs rgyas gcig
min tha dad min/ /bgyi ba lags pas/ gcig pa'ang min tha dad pa'ang min/ gcig pa'ang lags/ tha dad pa'ang lags bgyi ba mu bzhir mchi ba lags gsungs/ 'o na sngon gyi bka'
gdams pa rnams thob mi thob zer nas gshin gyi rus pa la tsha tsha btab/ gdung khang la sogs pa la shin tu rtseg par byed par gda'/ da lta ni bdag 'dzin su che dang nor
su yod kyis

byed par gda'/ 'di la 'dis thob/ 'di lta bus mi thob bya ba'i tshad a bdog zhus pas/ rus pa la sngags dang dkyil 'khor gyi sbyang ba byas/ de nas brdungs te sa dang bsres nas
rgyu'i byin rlabs byas nas tsha tsha btab/ de nas gzungs thams cad ming 'jug ma nor bar byas nas gzungs dang tsha tsha la mchod rten byas na phan yon che/ nyes dmigs chung
/ rus pa rkyang pa 'bum pa dang / ra gan gyi mchod rten du bzhugs pa la/ skye bo dge ba'i sa pa bya ba gcig dgos pa yin te/ 'di la 'bru gnon lugs mang / da lta de lta
bu'i bye brag mi shes par su 'byor gyi zhen pas kun nas blang zhing / slong tshun chod byas nas rten gyi gzugs su che la btang bas/ mchod khang thams cad dur khrod du song
nas bod thams cad bkra mi shis pa yin gsungs/ gshin po'i bsngo ba dang bdun tshigs byed pa la/ gang zag 'di lta bus btub/ 'di lta bus mi btub bgyi ba'i tshad e bdog zhus
pas/ bdun tshigs dang rab gnas dang / sbyin sreg dang / las tshogs kyi rigs 'di tsho kun la dbang bskur thob dgos/ rgyud thos nas dam tshig bsrung ba'i bsnyen pa theng
cig dgos pa yin/ da lta'i bka' gdams pa la sogs pa'i lag len byed pa 'di tsho kun 'gal ba dang nor ba shas che bar 'dug gang ltar lags sam gsungs/ bsngo ba 'di brgyud pa
dang tshul khrims rnam par dag pa phan sems bag tsam la rten yin su 'chol 'chol byed yin gda' ba smon lam yin pas phan yon tsam re yong nas mchi yi/ gtso bor byang chub
kyi sems dgos pa

lags mod gsungs/ yang dge bshes stong lung pa kun bla ma 'das mchod mi thob pa la 'das mchod byas na bla ma nyid la gnod/ nyes dmigs chen po yod gsung yin bka' stsal mang po
gsungs skad de ji ltar mchi zhus pas/ de dngos grub zhu ba'i tshul gyis mchod pa 'bul ba dang / dge gtong gi tshul gyis 'bul ba gnyis yin/ dngos grub zhu ba'i tshul gyis
'das mchod byed pa la bla ma tshad ldan gcig la byed pa yin/ dge gtong gi tshul gyis byed pa la tshad ldan mi dgos/ pha dang ma la'ang byar btub phan yon 'byung gsungs/
shes pa'i spring yig las/ ji ltar bde gshegs sku gzugs shing las kyang / /bgyis pa ci 'dra yang rung mkhas pas mchod/ /bgyi ba ci 'dra yang rung / de ci 'dra ba gcig la
'bru gnon zhus pas/ de rten la brnyas pa spong ba'i tshig yin/ rgyu ngan pa dmigs kyis bsal ba yin pas/ bzo legs rung nyes rung / rgyu bzang rung ngan rung / rab gnas yod
rung med rung mkhas pa'i skye bo gcig yin phan chad de mchod rang dgos/ shugs la mi mkhas pa'i skye bo la gtad pa med bya ba yin gsungs/ 'on kyang / rab gnas ma byas lha
rnams la/ /phyag dang mchod pa 'bras bu med/ /bya ba gsungs nas gda' ba de ji ltar lags zhus pas/ de blo shin tu dman pa la dgongs nas gsungs pa yin nges don min gsungs/
yang mdo khams kyi lha rigs drug po 'di thogs bcas kyi gzugs su gda' ba la/ shi tsa na ro mi yong ba ji ltar lags zhus pas/ de da lta mi lus shin tu bzang ba sgang la bzhag
pa cig yin

kyang / nad tshabs chen cig gis lo skor du zin na sngar gyi dbris tsam yang med par grod skogs thab tu bsregs pa bzhin du bzhu nas cha ba yin gsungs/ de bzhin du lha so so'i
zhag bdun gyi 'chi ltas byung bas sdug drags nas lus po dngos med du bzhugs nas cha ba yin gsungs/ yang 'khor ba la 'jug dong sprugs yong mi yong zhus pas/ 'di la thog
ma med pa nas chos pa phyed kyis yong zer/ phyed kyis mi yong zer ba la lce zad pa lags skad/ lung gnyis ka la bdog don la mi yong ba lags gsungs/ 'o na sems can thams cad
la de bzhin gshegs pa'i snying po ni yod par gsungs/ snying po yod tsa na 'jug thams cad sangs rgya ba las cang bdog gam/ yang sems can la gsar skye ni mi srid pa gda'/
'khor ba na yod pa 'di rnams sangs rgyas byang chub sems dpa' re res kyang skad cig re re la'ang dpag tu med pa sgrol bar 'dug skad cig 'di la sangs rgyas la sangs mi rgya
bya ba'i skad cig ni med par 'dug de tsam na mdzad pa las 'os cang bdog gam zhus pas/ de sems can la tshad cig yod na khyod kyi dug yin/ sangs rgyas re res sems can re
re'i don las ma byung yang 'jug mdzad pa las 'os med de/ tshad med de nam mkha'i khams kyi rang bzhin de yang pha mtha' med/ sems can rang bzhin gang yin de yang pha mtha'
med/ /bgyi ba nges pa'i lung yin/ 'di'i thad ka na sngon gangs pa she'u bya ba'i rigs pa ba chen po cig byung bas khong dong sprugs mi yong bar 'dod/ rigs pa re zhig 'ong

bar 'dod pas/ der kho lag pa 'dom bshad de brkyangs nas/ nga'i rgyab phyogs kyi nam mkha' dang / mdun phyogs kyi nam mkha' gnyis rgya gang che zer skad/ der mdun na yod pa
kun bshed mnyam zer skad/ khos mnyam mam byas pas mnyam zer skad/ de nas khos mdun phyogs na phar gom pa lnga drug tsam rgyang ste mchongs nas/ da mdun phyogs dang rgyab
phyogs gnyis rgya gang che zer skad/ der smra rgyu ma byung skad/ de snga ma de rgya mnyam pa'i shes byed yod na/ gom pa lnga drug nang du nud pa des rgyab phyogs kyi nam
mkha' rgya cher cha la mdun phyogs kyi nam mkha' chung du cha thang ste mi rnyed pa yin/ kho'i rigs pa 'di la mkhas pa thams cad mgu bar gda'/ yang 'o skol gyi stong gsum
'di nyungs kar gyis bkang nas skyes bu stobs chen gcig gi thu bar blugs nas/ stong gsum re re la gom pa re re byas nas nyungs kar re re bzhag kyang / nyungs kar zad tsa
na shar phyogs gcig pu'i stong gsum chung du mi cha ba lags/ de phan chod bsam pa'i yul ma lags/ des phyogs kun mtshon pa lags/ yang de bzhin gshegs pa'i 'phrin las la rgyun
chad ye med par gsungs/ dong sprugs na 'phrin las rgyun chad nas cha ste/ 'phrin las rgyun chad mi srid pas/ des na sems can spyi btsan la 'khor ba la mtha' med pa lags
gsungs/ slob dpon zhi ba lha'i bla ma dngos gang yin/ slob ma dngos gang yin zhus pas/ slob dpon zhi ba'i lha la so so skye bo'i bla ma med/ 'jam dpal gyis rmi lam du
chos gsungs/ de la brod kyin gsol ba btab pas dngos su

byon nas chos gsungs pas 'jam dpal nyid bla ma yin/ de nas bsgom gyin bslab btus rgyal ba'i bka' la brten nas brtsams/ de'i 'grel par spyod 'jug dbugs thog gcig la gsungs pa
la tshigs su bcad pa bdun brgya pa gcig stong tham pa gcig stong bzhi bcu pa gcig rgyas bsdus gsum du zin nas byung ba la/ gang dag zhus pas stong pa dag gsungs/ bslab
btus bya ba ci la zer zhus pas/ nga'i gzims khang na shog ril du bris nas yod gsungs/ de rnams la yang ming 'di yin mi gsungs pa gda'/ mdor na chos 'di gnyis 'jam dpal gyi
gsung dngos dang 'dra ba dang / slob dpon la byang chub kyi thugs khyad par du 'phags pa mnga' bas sems can la phan che ba dang dar ba 'di byung ba yin gsungs nas/ chos
rje pa'ang thugs gtsigs shin tu che gsungs/ gsang sngags 'di sde snod gsum gang gi khongs su gtogs zhus pas/ sems 'dul bar byed pa mthar thug pa sngags yin pas 'dul ba'i
khongs su gtogs bya ba dang / man ngag mngon par rtogs pa'i rgyud kun nas nang gi mngon pa bya bar ming btags pa dang / yang / mdo sde 'di yi gzi brjid kyis/ /mdo sde 'di
ni mnyan byas na/ /zhes pa la sogs pa mdo sder ming btags pa'ang mang bar gda'/ sngags theg pa mtho bas sde snod gsum sus thob byas pa'i bzhad du gda'/ chos rje pa mdo
sde'i khongs su sdebs gsungs/ sngags gsar rnying gi khyad par gang yin zhus pas/ 'gyur snga phyi yin gsungs/ yi ge drug pa 'di bod skad

du bsgyur na ji ltar lags zhus pas/ oM ni sku yin/ ma Ni thabs yin/ padme shes rab yin/ hU~M thugs yin pas/ sku thabs shes rab thugs bya ba yin gsungs/ sangs rgyas 'das nas
lo du cha zhus pas/ bzhugs gdan gyi 'og na sle'u yod pa yar bsal/ dbu dud mdzad nas sa la phyag gis rtsis kyi ri mo mang po gcig mdzad nas/ sum stong bzhi brgya song nas
gda'i gsungs/ jo bo shAkya 'dis sngar bod du lo ji tsam song / da du bzhugs/ bzhud tsa na gar bzhud/ bzhud lugs ji ltar bzhud zhus pas/ bzhud pa klu'i yul du bzhud/ bzhud
lugs chab la bzhud/ lo rtsis de lkog tu bshad par bgyi'i gsungs/ skabs 'dir bdag gi mdor chu btsags nas 'ong bas/ khyed dbyibs sgur bar gda'/ nad khams 'dra'i byed pa lags
sam/ mal sar yun ring bas lan pa lags gsungs/ nad khams 'ong ma myong / mtshams yun ring bas tshogs mi thub/ ngo mi khyogs/ gnya' chags thabs su song bas lan pa lags
bgyis/ nged kyis bsam tsa na khyed zhal ras smug sdud de gnyis su mu 'gram se tsig ge pa gcig yod de 'ong snyam tsa na/ dbu skra dang zhal ras gnyis ka dkar por gda'/ khyed
kyi bsam pa'i nga de dang mthong ba'i nga 'di gnyis e 'dra bar 'dug gsungs/ de mthong ba 'di mdzes la gzi brjid che bar gda' bgyis/ yang khyed kyis mkhan slob mdzad e
myong gsungs pas/ 'chol pa 'dra ba byung ba yin te nged kyi bla ma gong ma rnams mi mdzad par gda' bas byed ma myong bgyis/ bka' gdams pa gong ma de rnams

mkhan slob mi mdzad pa'i rgyu mtshan ci yin ma 'tshal/ mi bgyid par gda' zhus pas/ de la bla ma 'di ltar yin nam/ 'di ltar yin nam rgyu mtshan 'ga' gsungs so/ /yang khyod kyis
mtshams kyi ring la dge sbyor gyi dam bca' ji ltar bgyis gsungs pas/ nang mo snga bar langs pa nas/ /skyabs 'gro sems bskyed sngon song ba'i/ /chos spyod go rim ma log
cing / /sbyor dngos rjes kyis zin pa yi/ /nyin zhag phrugs gcig bya ba la/ /lus kyi sdig pa sbyang ba'i phyir/ /lha phyag nyis brgya bskor ba de/ /ngag gi nyes pa spang
ba la/ /dang po ltung bshags bsgrub pa rab/ /don zhags gzungs ring bcu bzhi'i lugs/ /dpal ldan ngan song sbyong ba dang / /rnam dag snying po nyi shu gcig /sdud pa tshar
lnga mngon rtogs dang / /mtshan mang mdo lnga tshar re lhag /snying po de bzhin gshegs pa dang / /chos skyong yi dam lha bzhi la/ /brgya brgya yan chad grub tshad re/ /lhag
chad skyabs 'gro gsum la brtsi/ /yid kyi sgrib pa sbyang ba'i phyir/ /de rnams bsam pas zin pa dang / /zhen med sgyu ma'i spyod pa yi/ /lam rim thun re ma chag tsam/
/mdo rgyud bstan bcos blta ba dang / /glo bur dang ni rgyun gtor sogs/ /gtor mas lus ngag yid gsum gyi/ /sgrib pa spyi sor sbyang ba yin/ /yan lag bdun pa la sogs pa'i/ /phran
tshegs rnams la grangs mi dgos/ /yi ge brgya pas thams cad kyi/ /lhag chad nyams pa ma lus bskong / /de ltar nyin zhag zla ba los/ /tshe phul 'chi khar brod pa gcig
/kho bo'i dge sbyor dam bca'

lags/ /bgyis pas/ 'jam dpal ser po 'o skol gnyis mi tshe gson skyal du song 'dug de tshe yi ger bris shig gsungs/ yang glang ri thang pa'i blo sbyong tshig brgyad pa bya ba
gcig yod par 'dug pa de ci 'dra ba cig yin gsungs pa la/ bdag gi tshig brgyad po shar bas/ de'ang legs pa cig snang bas bris shig gsungs/ yang khyed bka' gdams pa'i lam
gyi rim pa de ji 'dra/ de gzhung gang la brten pa yin gsungs pa la/ nged bka' gdams pa'i lam gyi rim pa 'dis/ dal 'byor rnyed dka'/ 'chi ba mi rtag pa/ las rgyu 'bras/ 'khor
ba'i nyes dmigs/ byams pa snying rje/ bdag med rnam pa gnyis/ chos sku 'phrin las dang bcas pa gcig ston/ bka' gdams pa'i glang bu nyal sa yin pa/ 'di gang gis 'khrid
pa de rtsa ba'i bla ma yin/ 'di'i lta ba gtan la 'bebs pa dbu ma bden chung / bsgom pa gtan la 'bebs pa dbu ma'i man ngag spyod pa gtan la 'bebs pa byang chub lam sgron/
de ltar gzhung gsum po de lam rim gyi rgyab tu 'ong ba lags bgyis pas/ khyed kyi de legs par snang / ngas rin chen sgang pa la lam rim 'di gzhung gang la brten pa lags bgyis
pas/ gzhung yo nas 'dren pa lags zer ba gcig las ma byung / spyil phu ba la de skad byas pas/ skyes bu gsum la brten pa lags zer ba gcig byung gsungs/ de lta bu yang
mang po gcig gsungs so/ /yang bdag gi bla ma'i pha mes 'khon klu'i dbang po bsrungs pa de dus tshod nam byung / rgyal po gang dang dus mtshungs bgyis

pas/ de rgyal po khri srong lde'u btsan la lo tsA ba dgu yod pa'i shes rab che shos lags/ 'jam dpal gyi sprul pa yin de dang dus mtshungs gsungs/ de nas bla ma yan chad la
mi rabs du thal zhus pas/ bco lnga bcu drug song nas gda' gsungs/ 'o na chos rje pa 'das tsa na rgya gar shar phyogs mu mu ne'i yul du rgyal po nyi ma'i stobs 'phel gyi sras
su 'khrungs pa yin zer ba'i yi ge gda' ba de chos rje pa nyid gsungs pa lags sam zhus pas/ dang po de nga la mi gsungs te/ bi ji sman pa la de skad gsungs skad/ de nas
nged kyis zhus pas kyang zhal gyis bzhes te/ mtshams su lo 'ga' skye ba gzhan cig gis bar du gcod par gda'/ da tsam 'khrungs nas lo shas lon pa de skad lags gsungs/ 'o
na bla ma la chos mang du thos pa kun gyi tshig don la rtog dpyod thongs pas bla ma'i yon tan rtogs nas 'ong / yun ring du 'grogs pa kun gyis yongs su 'dri ba dang / spyod
lam gyi sgo nas yon tan rtogs nas 'ong ba la/ bdag gis chos thos par yang mi 'dug 'grogs pa'i skal ba yang mi 'dug pas/ bla mas sku che ba'i yon tan cig gsung ba zhu dang
bgyis pas/ sku che ba'i yon tan ga re ci yod na gsungs nas 'dzum 'dzum bzhugs/ sku che ba'i yon tan de tshe snga ma phan chod sbyin pa btang ba'i zhad du gda'/ gar bsdad
bsdad du longs spyod phun sum tshogs par 'ong bar 'dug tshul khrims bsrungs pa'i zhad du gda'/ mi lus gtsang ma thob nas 'dug bzod pa bsgoms pa'i zhad du gzugs bzang zhing
mdzes par

gda'/ gzhan yang dge ba phal gyi cha mthun tshang zhes bya ba la sogs pa chos kyi rgyal po rang nyid kyi rnam thar ngo mtshar can du ma bka' stsal zhing / theg pa thun mong
dang thun mong ma yin pa'i zab pa dang rgya che ba'i chos tshul du ma'i rgyas bshad dang don bsdus sogs gang gsungs kyang de kho na la sbyangs pa lta bu'i tshul gyis yun
ring du gsungs shing / khyad par sde snod kyi chos kyi rjes la sku la dngos su gsol pa'i bla gos phud nas bdag la gnang / 'di yis rnal 'byor 'grub kyis gsungs/ /zhes sogs
gsung bgros dran tsam na/ /bdag gi lus kyi ba spu 'gul/ /gnang ba'i chos gos mthong res kyi/ /mig gi nang nas mchi ma dku/ /khyod mthong gsung thos 'brel 'jog rnams/ /skye
nas skye ba thams cad du/ /da ni don dang bcas lags pas/ /dga' bar gyis shig 'bras bu yod/ /khyod la brten nas bdag sogs kyis/ /thugs dang 'gal ba'i nyes pa rnams/ /me
dang bral ba'i du ba bzhin/ /nam mkha'i dbyings ltar dag gyur cig /khyod kyi yon tan rgya mtsho las/ /sa rlan tsam zhig gos pa yi/ /dge bas bdag dang 'gro drug rnams/ /bla
ma'i zhabs drung skye bar smon/ /zhabs drung skyes nas thugs mnyes te/ /rnam thar thams cad rdzogs bslabs nas/ /skyabs med mgon dang bral ba yi/ /khams gsum sems can
sgrol bar shog /dris lan gyi yi ge bral grul rdog po 'ga' zhig po 'di tsho ni shAkya'i dge slong nam mkha' 'bum lo drug cu re gcig lon pa gcig gi bla ma chos kyi rgyal po
lug lo pa sum cu so gsum lon pa gcig sa skya pa'i rtsis lugs

kyi me mo yos bu'i lo smin drug zla ba'i tshes bco lnga'i dgongs mo 'dam du chag phebs/ bcu drug gi nub mo nas mjal nas/ nub bdun du dri ba 'di tsho dang / gzhan yang sems
bskyed dang bla ma'i rnal 'byor la sogs pas dbu byas pa'i sgrub thabs dang chos dpag tu med pa rang gis ming thon tshad gnang / nyi shu drug gi nang mo mnyam gyes byas/ gnam
stong gi nub mo 'chad khar sleb/ mgo'i zla ba'i tshes gcig la go tshod dran pa gso ba'i ched dang / gzhan yang 'phags pa nor bzang gi rnam par thar pa las/ dge ba'i bshes
gnyen yid la byed pa dang ma bral bas/ don thams cad 'grub par gsungs pa dang / 'phags pa rtag tu ngu yang 'phags pa chos 'phags dang 'phrad nas shes rab kyi pha rol
tu phyin pa thams cad bsdus pa nam thos sems pa yid la byed pa gzhan gang yang ma bgyis pas lam thams cad rgyud la skyes pa dang / po to ba'i gdams ngag nas kyang / man
ngag thams cad bsdus pa'i mgo ni dge ba'i bshes gnyen mi gtong ba yin/ de la dad dang byang chub sems sogs kun 'byung yon tan kun gyi gter yin pa la sogs pa gsungs pa dang
/ mdor na 'jig rten dang 'jig rten las 'das pa'i yon tan thams cad dge ba'i bshes gnyen la brten nas skye ba'i rgyu mtshan dpag tu med pa yod par thos/ cung zad go nas
yig rdog 'ga' bris pa 'di snod dang mi ldan pa gzhan gyis mi mthong bar gyur cig sbas kyang mi lag 'chugs nas mthong nas ma dad pa skyes na/ de'i sdig pa bdag rang la smin
par gyur

cig gal te'am rgya lam na dad pa dag srid na de'i bsod nams de nyid kyis thob par gyur cig bkol la ma 'dri'i bka' rgya yod do/ /bdag ni dge ba'i bshes gnyen gzhan rnams pas/
khyod la skyabs su mchi lags kyi/ /de ci'i slad du zhe na khyod/ skyon mi mnga' la yon tan rdzogs/ /yon tan rdzogs lugs bshad na ni/ /skye bo phal gyi rnar mi shong / /de
phyir rang nyid kha btsums nas/ /lkog nas gsol ba btab pa dga'/ /zhes pa de rnams kyis chos rje bka' gdams pa nam mkha' 'bum gyis mdzad pa'i chos kyi rgyal po'i rnam thar
tshan pa gnyis nas 'byung tshul bstan zin nas/ de ltar bdag nyid chen po dpal ldan 'phags pa'i zhabs 'di rgyal po chen po gang gis gdan 'dren pa'i gser yig pa nan ches
pa la brten/ shar phyogs na gnas pa'i gdul bya dpag tu med pa la thugs rjes gzigs nas slar yang hor yul du byon pa'i lam bar du dge ba'i bshes gnyen nam mkha' 'bum dang
mjal nas chos dang mthun pa'i gsung gleng mang du byung bas/ bka' gdams pa'i bshes gnyen chen po des bla ma 'di'i mdzad pa'i 'phrin las cha shas rnams kyang sa la gnas pa'i
byang chub sems dpa'i mdzad spyod dang khyad par gtan med par shes nas yid ches kyi dad pa brtan po thob ste byang chub kyi mchog tu sems bskyed pa la sogs pa zab cing
rgya che ba'i chos kyi bka' du ma yang nos te/ de'i bar la bka' gdams pa chen po des bdag nyid chen po 'di'i ngo mtshar ba'i rnam par thar pa rnams yi ge 'bri bar mdzad
pa ni gong du bstan pa de dag yin la/ de ltar

bla ma 'di'i gong du phebs pa'i lam bar rnams su yang skal ldan gyi gdul bya dpag tu med pa smin grol la bkod nas/ de nas bdag nyid chen po 'di'i nyi ma'i dkyil 'khor 'od zer
gyi dra bas bskor ba'am/ bsil zer byed rgyu skar gyi tshogs kyis bskor ba'am/ de bzhin gshegs pa nyan thos kyi dge 'dun la sogs pa'i slob tshogs kyis bskor ba ltar slob
ma'i tshogs rgya chen po dang bcas te sa'i bdag po chen po bzhugs pa'i gnas/ bod kyi yul nas dpag tshad brgya phrag mang po'i lam shin tu bgrod dka' ba'i chu bo du ma dang
/ thang dang / ri rgyud du ma dang / zam pa dang / 'phrang la sogs pa du ma las brgal te rim gyis nyi 'og gi rgyal khams rnams su byon par gyur to/ /'di ni byang chub
sems dpa' rnams kyi rnam par thar pa ste/ bcom ldan 'das kyis mdo las/ byang chub sems dpa' dag gis ni dpag tshad brgya'i pha rol dag tu yang / sems can rnams la dam pa'i
chos ston du 'gro zhes gsungs pa ltar yin no/ /de'i tshe rgyal po chen po'i rgyal tshab dam pa sras kyi thu bo jim gyim zhes bya ba dang / btsun mo dang / blon po'i tshogs
rgya chen po dang bcas pa thams cad kyis rgya gar gyi glang po che la rin po che'i dra bas spras pa'i khri dang / rin po che za ra tshags mngon par 'phyar ba'i gdugs
dang rgyal mtshan dang / ba dan dang / rol mo'i tshogs rgya chen po du ma dang bcas pas bsu ba dang / mchod pa rgya chen pos pho brang chen por gdan drangs nas zab pa dang
rgya che ba'i chos tshul du ma zhus shing sangs rgyas kyi bstan pa ku mudda'i

tshal la zla ba'i 'od zer shar ba ltar ches cher gsal bar mdzad do/ /de nas lo de'i phyi lo dpon chen shAkya bzang pos lha khang chen mo'i 'gram bting / de'i las la khri skor
bcu gsum bskul te dpon chen kun dga' bzang po dang sbrel nas yongs su rdzogs par grub cing / gzhan yang rin chen sgang bla brang / lha khang bla brang / dus mchod bla
brang rnams kyang bzhengs/ de nas bla chen 'di nyid gong du phebs nas dgung lo so drug pa lcags pho rta la rgyal pos slar yang dbang bskur zhus pa'i tshe/ mi nyag rgya rgod
rgyal po'i shel dam la bcos byas nas shel dam gling drug ma dang / 'ja' sa khyad par can phul te/ gnam gyi 'og sa'i steng na rgya gar lha'i sras po/ sprul pa'i sangs rgyas/
yi ge rtsom mi/ rgyal khams 'jigs su 'jug pa po/ gnas lnga rig pa'i paNDi ta 'phags pa ti shrI zhes pa'i mtshan gsol/ zang zing gi 'bul ba yang dngul bre chen stong
ra can/ gos dar lnga khri dgu stong la sogs pa dang / mjal res kyis mthong phyag dang mjal dar dngul bre chag med sogs mdzad pas/ rgyal po'i 'phral gyi 'bul ba kun dril
bas gser bre brgya lhag pa dang / dngul bre stong ra can/ gos dar bzhi khri la sogs pa byung bar grags shing / de ltar hor gyi rgyal khams kyi 'gro ba ma lus pa theg pa chen
po la bkod de/ bde bar gshegs pa'i bstan pa rin po che nyin byed kyi snang ba ltar ches cher gsal bar mdzad nas/ de nas slar bod yul la myur du phebs par zhal gyis bzhes
te dgongs pa gtad nas/ rgyal po 'khor dang bcas pa la myur du phyir phebs

pa'i bka' gnang ba yin na'ang bla ma 'di gdan 'degs par brtsams pa nas bzung / gong ma mi dbang chen po'i rgyud la 'phags pa'i sku tshe'i tshad gzhan snang du ha cang mi ring
ba'i tshul bstan pa la brten nas phyis mchod yon mi mjal ba'i rten 'brel gyi dbang gis thugs 'bral mi phod pa lta bu'i nyams 'khrungs nas skyel thung zhag nas zla bar
spar/ zla ba nas lor spar te bod kyi yul sbom ra lha'i bya 'dab/ rma gu ra'i lha gzhol/ rma chu khug pa'i sa'i char/ nyi zla gnyis dang tshul mtshungs pa'i yon mchod gdan
'dzom pa la/ mtha'i rgyal po yan lag bzhi'i dpung tshogs la dbang thob pa bcu gcig 'khor 'bum phrag mang pos bskor ba dang bcas pas zang zing gi mchod sprin dbyar dus kyi
'dzin ma rgyan gyis bklubs pa bzhin yon mchod gyi zhabs la gtugs te bsnyen bkur gya nom pa phul/ de'i tshe nam mkha' dang sa gzhi thams cad ngo mtshar ba'i snang bas khyab
cing / shar nub kyi phyogs gnyis nas sprin dkar po glang po che'i sna ltar brkyangs pa'i sna la rje btsun rnal 'byor dbang phyug birWa pa dang / rje sa skya pa chen po
kun dga' snying po la rgya bod kyi bla ma brgyud pa dang / rgyal ba sras dang bcas pas bskor ba zhabs drung de na gnas pa'i skal ldan kun gyis mngon sum du mthong zhing
/ 'dzam gling bye ba phrag brgyar 'gro ba'i don du 'di lta bu'i cho 'phrul gyi rnam par sprul pa bsam gyis mi khyab pa zhig bstan te/ mdor na 'gro ba'i mgon po chos kyi
rgyal po 'phags pa blo gros rgyal mtshan dpal bzang po 'di'i sku gsung thugs kyi byin rlabs la brten

nas/ hor rgyal po'i mnga' 'og tu gtogs pa'i skye bo phal che ba rnams dkar ba las kyi gzhi bzung / dag pa smon lam gyis mtshams sbyar te yid ches pa chen po gsum dang ldan
pa'i sgo nas thar pa bla na med pa'i sar mi 'gyangs par bgrod pa'i sa bon legs par btab pa yin no zhes grags so/ de nas bdag nyid chen po 'dis rgya hor gyi skye dgu rnams
thar pa'i lam la bkod nas/ slar yang kha ba can gyi 'gro ba rnams la thugs rjes gzigs shing / thugs brtse bar dgongs nas slob ma'i tshogs rgya chen po dang bcas rim gyis
gdan sa chen por byon pa'i lam rnams su yang mi dang mi ma yin pa'i 'gro ba 'byor ba du mas bsu ba dang / bskyel ba dang / mchod pa dang / bsnyen bkur gyi khyad par dpag
tu med pa du ma dang / bgrod dka' ba'i chu bo rnams la mi dang mi ma yin pa thams cad kyis zam pa 'dzugs pa la sogs pa dang / mthong ba dang thos pa thams cad kyang ba spu'i
tshogs kun nas ldang zhing mchi ma g.yo ba byed pa la sogs pa ngo mtshar ba'i khyad par dpag tu med pa byung zhing / de dag so so'i bsam pa dang khams dang bag la nyal
dang mthun par dam pa'i chos du ma bstan nas smin cing grol bar mdzad/ de nas dgung lo zhe gcig pa byi ba'i lo la gdan sa chen por phebs te/ de'i mod la dbus gtsang gi
dge ba'i bshes gnyen dam pa'i chos don du gnyer ba du ma dang / sa la dbang pa'i mi chen po mang po yang 'dus shing / gzhan yang 'phags pa'i yul dang kha che la sogs pa
nas kyang 'di'i snyan pa'i grags pa thos nas paNDi ta du ma byung ste/ de thams cad

kyis kyang rang rang gis ji ltar 'byor pa'i mchod pa dang bsnyen bkur rgya chen po dang / dge ba'i rtsa ba du ma bskyed nas dam pa'i chos gsung bar gsol ba btab cing / bdag
nyid chen po 'dis kyang deng sang bod na yod par grags pa'i mdo rgyud man ngag gi skor phra zhing phra ba dang bcas pa thams cad nga la yod pas/ khyed rang so so gang la
mos pa'i chos nga la zhus shig ces gsungs nas shin tu zab pa dang rgya che ba'i chos kyi sgo bgrang ba las 'das pa dpe mkhyud med par gnang zhing / zang zing gi sbyin pa
rgya chen po yang mdzad de/ /gdan sa chen por de lta bu'i tshul gyis nyin mtshan 'da' bar mdzad cing 'gro ba du ma smin grol la bkod de/ de nas me mo glang gi lo dpyid zla
ra ba la rgyal po jim gyim zhes byas pas sbyin bdag byas nas gtsang chu mig ring mor chos kyi 'khor lo rgya chen po bskor ba'i tshe/ bdag nyid chen po 'dis dge 'dun khri
phrag bdun lhag pa la zhal zas gya nom pas bsnyen bkur nas/ dge 'dun re re la gser zho re/ sum snam re'i 'gyed mdzad cing zab pa dang rgya che ba'i chos kyi 'khor lo rgya
chen po bskor te/ der 'khor 'dus pa dge 'dun khri phrag bdun dang / gzhan yang chos smra ba'i bshes gnyen gzhung lugs du ma'i pha rol tu son pa stong phrag du ma dang
/ skye bo phal pa dang bcas pa'i 'bum phrag du longs pa la rgyal ba thams cad kyi bgrod pa gcig pa'i lam po che theg pa chen po'i byang chub kyi mchog tu sems bskyed pa
gnang ste/ de thams cad kyang 'bras bu bla na med pa rdzogs pa'i byang chub tu nges pa kho nar mdzad pa yin

te/ 'di nyid kyis bstan pa'i rtsis mdzad pa las/ skye bo phal pa dang bcas pa 'bum du longs pa la dge slong rdo rje 'dzin pa 'phags pas byang chub kyi mchog tu sems bskyed
pa byas pa'i nyin par bstan rtsis 'di yang yi ger bris zhes 'byung ba yin no/ /de ltar bdag nyid chen po 'dis chos 'khor rgya chen po zhag bcu bzhi'i bar du gnang ba'i zhag
kha yar song ba dang / tho rangs kyi cha la rdul dang mi gtsang ba rnams mi chags pa byed pa'i rlung chen po zhig byung / me tog gi char pa dang kha ba gang yin ngo mi
shes pa'i char pa rnams babs pas/ sa gzhi rnams snum ljang gi bag dang ldan par btang / sngar su'i yang sna'i dbang por ma son pa'i dri bzang po zhig kun gyis tshor bar
byung / de nas 'du ba rnams 'dus pa'i nyi ma'i snga cha la nam mkhar 'ja' 'od kyi gur khyim nyis rim sum rim bzhi rim lnga rim du yod pa mang po dang / mchod pa'i bye brag
dpag med du mthong ba ni mang zhing / gur khang gi nang na phyogs bcu'i sangs rgyas sras dang bcas 'od zer 'phro ba dang bcas bzhugs pa nam mkha' gang bar gyur pa ni/ dag
pa'i snang ba gzigs pa'i yongs 'dzin bcu gcig yon khri chings sangs kyis gtsos pa'i chings sangs bcu gnyis sogs las dag pa rnams kyis mthong / de'i tshe chu mig khyams
kyi yang thog tu kun rdzob kyi mchod pa sna tshogs bshams shing / gos 'jag la phyag zhabs dbu dang bcas pa'i rjes thags grub tu yod pa'i steng du 'phags pa'i zhabs bkod
de/ gang gi thugs las byung pa'i kun tu bzang po'i mchod sprin dang bcas pas phyag phul te phyogs

bcu'i sangs rgyas dang zhu 'phrin mdzad pa la sogs pa dang / gzhan yang de nas zhag 'ga' song ba'i dgongs mo nyi ma nub pa dang dus mnyam par bla ma chen po gzhal yas khang
na bzhugs pa'i spyan sngar chings sangs bcu gnyis sogs skal ba dang ldan pa 'ga' 'khod pa na/ gsur gyi dri yin pa la sngar tshor ma myong ba'i dri zhim pa zhig byung / de
cher song bas chings sangs rnams kyis de'i dug ma bzod pa skyugs pa chal chil du shor/ yon khris 'di lta bu ci lags zhus pas/ rig pa 'dzin pa brgyad cu mkha' la byon nas
gnas dang yul la sogs pa'i dpa' bo mkha' 'gro rnams kyi mchod pa dang / dur khrod brgyad kyi tshil chen gyi dud pa yin pas/ de'i dri khyed gang zag tha mal pa rnams kyi
dbang pos mi bzod pa bden zhes gsungs nas/ nang mchod kyi ka pA la nas bdud rtsi thigs pa re khong rnams kyi lce thog tu bzhag pas rig pa rnams mchog tu dwangs par gyur
to/ /de'i tshe mdun gyi nam mkha' la klu sgrub gtso bor bzhugs pa'i g.yas su rnal 'byor dbang phyug dang / g.yon du padma badzra la sogs pa rig pa 'dzin pa brgyad cu/ dpa'
bo rnal 'byor ma'i tshogs nam mkha' gang ba dang bcas pas 'phags pa rin po che'i dbur phyag bzhag nas gdams pa dang rjes su bstan pa/ lung bstan pa/ mchog tu mnga' gsol
ba dang / shis pa brjod pa la sogs mdzad cing / chos 'khor rdzogs pa'i nyi ma bcu bzhi pa'i nyin 'du ba chen po'i dbus su bla chen chos kyi rgyal po byon te bsngo ba'i yon
bshad chen mo mdzad/ nyi ma'i snga cha la nam mkha'

sa gzhi bar snang thams cad ngo mtshar ba'i ltas kyis gang ba byung zhing / spyir nam mkha' la 'ja' 'od dang me tog gi char ni chos kyi rgyal po gnas de nyid du bzhugs pa'i
ring la rgyun ldan du byung ba yin no zhes grags la/ snga gong bcom ral zhes pa'i mkhas pa'i dbang po des snar thang na bzhugs bzhin pa mkhas pa'i nga rgyal gyi dbang du
song ste/ chos kyi rgyal po'i 'dun sa rnams su dam pa 'dis mdzad pa'i rnam thar thog ma rnams la ni gzigs par ma byon/ nyi ma bcu bzhi pa'i nyin mkhas pa mtshungs bral de'i
dgongs pa la/ 'phags pa 'dis khams gsum gyi lha mi thams cad dbang du 'du lugs 'di la dogs pa ma dpyad par bzhag pa ni/ rang nyid kyang ma rungs pa'i gnas su 'gro ba
ma gtogs/ gzhan du mi 'gro la dpyad pa'i gzhir 'dug dgongs nas/ de nyin cung zad chas bsgyur ba'i rnam pas phebs pa dang / 'gro ba pho mo phal che ba 'dus tshar ba'i rjes
su 'dug cing / de nas rim gyis byon pas/ snar thang gi lho nub mtshams kyi ri gdong gi 'gram grog po'i phug na lab cig dir dir 'dug pa ci yin snyam gzigs pas/ gnas brtan
bgres po na bza' kha babs pa bzhes pa bcu drug 'dug de'i tshe 'phags pa 'di gzhan dang mi 'dra ba zhig yin pa 'dug dgongs nas/ thag ring gi ra ri phug phug rnams nas kyang
'di lta bu'i lang tsho mthar phyin pa rnams kyang bskyod nus pa snyam sems bzhin pa'i ngang la chu mig tu phebs/ skye bo phal mo che'i 'khor dang / ngur smrig 'dzin pa'i
'dus pa rgya mtsho'i dbus na bla ma chos kyi rgyal po de nyid sku mtshan dpes gzi

brjid 'od 'bar ba lham me/ gsung grag stong skye ba med pa zab yangs chos kyi 'brug sgra sgrogs bzhin pa lhang nge / thugs bde stong dbyer med pa'i ting nge 'dzin gyi sgo du
ma la mnyam par 'jog pa lhan ne bzhugs pa gzigs pa na/ thugs kyi snang ba yang de'i dbang du song nas bya ba gang byas kyang yid la ma zin par bzhugs par gyur cing / de'i
mod la chos kyi rgyal pos bsngo ba'i yon bshad rgyas par brjod nas gtsug lag khang de'i yang thog tu bzhugs/ 'dus pa rgya mtsho rnams kyang rang rang gi gnas su 'khod/
de'i tshe bcom ral gyis snar sngar tshor ma myong ba'i dri bzang po ngar ngad ldan pa zhig myong nas/ 'phags pa rin po che bzhugs pa'i rgya phibs kyi 'og rgya dra'i phyi
nar phebs te gzigs pas/ gzhal yas khang gi nang na kha thi ding dpon gyi 'bol lnga brtsegs kho na bshams pa bcu drug dang / mchod pa'i bye brag bsam gyis mi khyab pa dang
bcas pa 'dug pas/ sngar grog po'i nang na 'dug pa'i gnas brtan rnams dran te/ 'di lta bu'i gang zag la sngar rang rgyud rengs pa'i dbang du song snyam pa'i 'gyod pa dang
bcas te/ da ni 'di'i dogs pa dpyad par bya'o snyam pa dang dri bzang rnams ches che bar gyur to/ /de'i mod la gzigs pas khri gdan bcu drug gi steng na 'phags pa'i gnas
brtan bcu drug 'khod pa la yan lag bdun pa'i mchod pa 'bul bar mdzad pa gzigs pas/ thugs 'gyod bzhin pas phyag dang bshags pa grangs med par phul/ de tshun thugs zhi dul
gyi ngang tshul dang ldan par gyur pa yin

zhing / phyis bla ma chos kyi rgyal po la rab tu gus pa'i snyan tshig gis bstod dbyangs tshangs pa'i 'brug sgra zhes pa yang phul ba yin la/ gong ma mi'i dbang pos kyang mkhas
pa chen por mnga' gsol ba dang / gnang sbyin gyi skyel bzang po dang bcas gdan sa chen por brdzangs pa'i mi sna bing bing ka'u si dpon g.yog rnams kyis snar thang du
phul ces grags te/ de ltar ngo mtshar ba'i cho 'phrul bsam gyis mi khyab pa zhig ston par mdzad cing / gzhan yang mdo khams sgang du gser gyi po ti brgya dang bco lnga dang
/ stag thog gzhis mo cher mdo mang po sti bzhi bcu gser las bzhengs shing / gzhan yang gdan sa chen por chos rje'i nang rten gser gyi sgo mang dang / de'i bzhugs gnas
gtsug lag khang gser thog che ba la sogs pa bzhengs/ mdor na nyin re bzhin yang 'byor pa'i khyad par tshad med pa phyag tu babs pa rnams kyang rang don du til 'bru tsam yang
mi 'dzin par/ dkon mchog gsum mchod pa dang / phongs pa rnams la ci dgar sbyin pa 'ba' zhig mdzad pa yin la/ de'i dbang gis 'bras bus dpal 'byor phun sum tshogs pa yang
tshad med pa mnga' ste/ snga phyir gsung rab bka' 'gyur kyang tshar drug gis sna drangs pa'i mthun du grub par 'bul ba byung ba'i gser chos nyis stong dang brgya nga bdun
gyis gtso byas grangs las 'das pa dang / zang zing yang se chen rgyal pos dngul bre chen stong ra can lan gnyis phul bas thog drangs/ mdor na 'bul ba'i dngos po brjod
par mi nus pa lta bu bsam gyis mi khyab pa byung bar grags so/ /gzhan yang tshul

khrims kyi bslab pa'i sgo nas kyang 'gro ba mang po'i don mdzad de/ snga phyir rang nyid kyi dge slong pha ma dang / dge tshul pha ma stong bzhi brgya nyi shu rtsa lnga'i mkhan
po mdzad cing / gzhan yang nyid kyi slob ma 'dul 'dzin chos kyi mgon po zhes bya bas kyang lo gcig gi khongs su brgya'i dge slong dang / dge tshul dgu brgya dang bzhi
bcu rtsa bdun gyi mkhan po byas te/ de rnams las brgyud pa'i rab tu byung ba mang po 'phel te phyogs thams cad khyab par gyur to/ /gzhan yang ting nge 'dzin gyi bslab pa'i
yon tan yang phyi rol du mkhas pa'i bya ba rgyun mi chad pa mdzad kyang / nang du ting nge 'dzin la g.yel ba cung zad kyang mi mnga' bas yi dam gyi lhas zhal gzigs pa
dang / 'od gsal rgyun mi chad pa la sogs pa dang / mngon par shes pa thogs pa med par mnga' ba la sogs pa yon tan dpag tu med pa mnga' ba ste/ de yang skyid grong du jo
bo'i drung du byon pa'i tshe/ mnal lam du rje btsun spyan ras gzigs kyi zhal gzigs pa la mnal lam du bstod pa yang mdzad cing / yang chos rje pa hor yul la phebs pa'i lam
du chos rje'i dngos slob rje yang dgon pa dang mjal te/ de na re/ bla ma ni hor yul du gshegs par gda'/ bdag cag slob ma rnams la phyag dang bsnyen bkur byed pa dang / mos
gus kyi gnas su gyur pa'i sku tshab gcig 'tshal dgos par gda' ba la/ dbon po 'di dag yang dag pa lags sam zhus pas/ chos rje pas dbon po 'di dag rnal ma lags gsungs nas/
bla ma 'di pha chad zhig na rbod gcig 'dug pa la bsnyel nas

spyan ma btsums par mnal du song 'dug pa bstan te/ 'di 'od gsal zin pa'i rtags lags/ spyir nged kyi mi brgyud rnal ma la 'od gsal cung zad re rgyun mi chad yod pa yin zhes
gsungs pa dang / yang rgya gar gyi paNDi ta go taM bhi dra la mtshan mo rmi lam ji ltar byung ba thams cad bdag nyid chen po 'di'i mngon par shes pas mkhyen nas/ nang par
paNDi ta la ji lta ba bzhin gsungs pas/ paNDi ta shin tu ngo mtshar bar gyur nas/ mahA gu ru la mngon par shes pa a tshe zhes zer zhing shin tu dad par gyur ces kyang grags
so/ /gzhan yang bla ma 'di gong nas phebs/ 'u yug na bzhugs dus su phyogs su khral sdud byung ba la/ shangs lha bu ba'i jo gdan cig gis zhu ba la phyin pas/ sgar gyi
mthar sems can la 'tshe ba byed pa hor sog mang pos mtha' bskor/ bla ma 'di 'ja' li gcig la bzhugs/ g.yas na rtsom pa mdzad pa'i yig mkhan/ g.yon na bka' shog 'dri mkhan/
mdun na rgyun gtor bshams nas gtor skad bton/ chab gtong ba mthong bas/ jo gdan gyi bsam pa la/ bla ma ci'i bla ma/ sems can la 'tshe ba mtha' hor sog gis bskor/ g.yon gyi
bka' shog 'di nga zhu ba la yong ba dang 'dra gzhan sner ba yin/ g.yas kyi rtsom pas ci byed chos sems thog tu mi 'jog tshig gcig mi bsngo ba'i gtor skad kyis ci byed
bla mar mi 'dug snyam pa cig byung ba dang / bdag nyid chen pos jo gdan la spyan cher gzigs nas/ gtor ma 'di bshams pas thob pa de khos bshams pa yin/ dmigs pas thob pa de
ngas byed/ bsngos pas thob pa de khyod kyis byin

gsungs pa dang / jo gdan shin tu skrag nas/ mngon shes thogs med du mnga' bar 'dug pa la ngas log lta byas pa ma legs snyam nas/ lus thams cad sa la phab pa'i phyag byas bshags
pa phul mchog tu ngo mtshar bar gyur te/ bstod tshig gi sgra dbyangs phyogs kun du sgrog par gyur/ bla ma'i mdzad spyod gang la gang 'dul du rtogs/ sems can gsod gcod/
khral 'u lag sogs rang gi las su go nas nges pa'i shes pa khyad par can skyes par gyur to/ /de dag la sogs pa rgyu mtshan du ma'i sgo nas mngon par shes pa rgya chen po
mnga' bar spyod pa dang ldan pa'i skye bo thams cad la yongs su grags pa yin zhing / de ltar skyes bu dam pa 'di ni mngon par shes pa thogs med du mnga' ba la sogs pa yon
tan du ma dang ldan pas bstan bcos rtsom pa la sogs pa bstan pa'i bya ba gang la'ang chags thogs med pas/ sngon gyi slob dpon chen po 'phags pa klu sgrub la sogs pa'i
rnam thar dang tshul mtshungs pa yin la/ legs bshad gsar du mdzad pa yang dngos dang brgyud pa'i don du tshig brjod bde zhing rtogs par sla ba'i bstan bcos dang / springs
yig dang / gdams pa'i skor bsam gyis mi khyab pa zhig mdzad de/ 'di ltar bstod pa dang gsol 'debs kyi skor la/ lam 'bras bla ma brgyud pa'i gsol 'debs/ rgyud kyi bla ma
brgyud pa'i gsol 'debs/ 'jigs byed brgyud pa'i gsol 'debs/ ba ri brgyud pa'i gsol 'debs/ bla ma'i mtshan 'bum/ sku'i spyod pa la spel ba che chung gnyis/ bla ma'i spyi bstod
me tog gi

phreng ba/ chos rje la gsol ba 'debs pa blo chen ma/ yang chos rje la bstod cing gsol ba 'debs pa/ bla ma la bstod pa ri bo rtse lngar sbyar ba/ yang chos rje la bstod pa bstod
dbyangs rgya mtsho/ shAkya'i rgyal po la bstod pa/ 'jam dpal la mtshan don gyi sgo nas bstod pa/ ri bo rtse lnga'i bstod pa/ bstan pa'i 'khor lo'i bstod pa/ yang 'jam
dbyangs la bstod pa gnyis/ spyan ras gzigs kyi bstod pa/ byams pa'i bstod pa/ gnas brtan bcu drug gi bstod pa/ dkon mchog gsum gyi bstod pa/ mchog brgyad kyi bstod pa/
bdag med lha mo bco lnga'i bstod pa/ khro bcu'i bstod bskul/ bde mchog gi dkyil 'khor gyi bstod pa/ tshe dpag med kyi bstod pa/ parNa sha ba rI'i bstod pa/ 'od zer can gyi
bstod pa/ 'dod pa'i lha la bstod pa/ srung ba lnga'i lha rnams la bstod pa/ srung ba lnga'i dkyil 'khor gyi lha la bstod pa/ mi g.yo ba'i bstod pa/ gur mgon lcam dral gyi
bstod pa/ gdong bzhi pa'i bstod pa/ yang bla ma'i bstod pa me tog phreng ba/ brgyud pa'i phreng ba/ thun mong ma yin pa'i gsol 'debs kyi 'bru 'grel/ bla ma'i gsol 'debs
phyogs bcu dus gsum ma rnams mdzad/ thun mong ma yin pa'i man ngag gi skor la/ bla ma'i rnal 'byor/ bla ma la maNDal 'bul ba'i cho ga lam 'bras kyi gzhung bshad/ 'pho ba'i
yi ge dag pa gsum gyi khrid/ dril bu pa'i rim lnga/ snang ba mtha' yas kyi bsgom don/ zab mo snang ba/ phyag rgya chen po bsgom pa'i man ngag phyag rgya chen po yan lag
bdun ldan rnams mdzad

do/ /yang bla med skor la/ kye rdor bsdus don/ dag chung / ljon chung / brtag gnyis kyi mchan/ gur gyi le 'grel/ sampu Ta'i sa bcad/ rdo rje sems dpa'i bsgom bzlas/ dpa' gcig
srung 'khor dang bcas pa yid bzhin nor bu/ yan lag drug pa/ bdag 'jug jim gyim ma dang dpal 'byung ma gnyis/ bdag 'jug la ltos pa'i dbang gi tho yig lam dus kyi dbang
/ mchog gsum yi ge lus dkyil/ tshogs 'khor bdud rtsi bum pa/ rab gnas/ la shu'i don du mdzad pa'i tshogs 'khor/ bdud rtsi ril bu sgrub thabs/ bdag med ma'i sgrub thabs/ dus
'khor thugs dkyil gyi sgrub thabs/ bde mchog skor la/ bde mchog nag po pa la dbang gi sdom/ bdag 'jug sgrub thabs/ mchod phreng / sbyin sreg gi sdom/ sbyin sreg lU hi
pa la sgrub thabs rim pa gsal ba/ yang sgrub thabs gcig thabs kyi rim pa tshogs bsags bcu gsum pa/ rig ma bcu drug pho nya bcu'i bskul/ dril bu pa la/ mngon rtogs/ bdag 'jug
lha lnga'i sgrub thabs/ lhan skyes rnal 'byor bcu pa/ yang jo sras phag mchu'i don du mdzad pa gcig za byed rdo rje mkha' 'gro'i sbyin sreg bde mchog gi bkra shis/ rnal
'byor ma la/ phag mo mngon byung gi mngon rtogs/ nA ro mkha' spyod kyi sgrub thabs che chung gnyis/ bdag 'jug tshogs 'khor rnams dang / sgyu ma chen mo'i skor la/ dkyil
chog mngon rtogs rgyas bsdus gnyis/ tshogs 'khor rnams/ sgrol ma'i skor la/ lha bcu

bdun ma'i sgrub thabs/ dkyil chog rdo rje sgrol ma/ sgrol ma lus dkyil/ o rgyan sgrol ma/ 'jigs pa brgyad skyob sgrol ma/ phyag drug sgrol ma rnams kyi sgrub thabs re/ maNDal
cho ga 'don thabs dang bcas pa rnams dang / gsang 'dus la mi bskyod pa'i dkyil chog 'jam pa'i rdo rje'i mngon rtogs kyi bsdus don/ ye shes zhabs kyi lo rgyus/ lha bcu
dgu'i sgrub thabs dang / gshin rje gshed kyi skor la/ dgra nag gi sgrub thabs/ 'jigs byed rwa lugs kyi dkyil chog sgrub thabs/ phyag drug pa tshogs 'khor dang bcas pa/ yang
phyag drug pa'i sgrub thabs/ phyag gnyis pa'i sgrub thabs gnyis/ sbyin sreg skyo lugs kyi 'jam dpal zhi khro'i sgrub thabs/ gshed dmar lha bcu gsum ma'i sgrub thabs/ lha
lnga'i sgrub thabs/ sgrub thabs 'jigs med rnam rol/ lhan skyes rnams so/ /sngags thun mong la dgos pa'i bla ma lnga bcu pa'i bsdus don/ rtsa ltung gi 'grel pa dam tshig
rab gsal/ rnal 'byor rgyud kyi skor la/ spyod rgyud nas bshad pa'i tshe dpag med dang / mi 'khrugs pa'i sbyin sreg bya spyod kyi skor la/ phyag rdor sgrub thabs/ rnam 'joms
sgrub thabs/ 'jam dpal dpa' bo grub pa'i sgrub thabs/ a ra pa tsa na'i sgrub thabs/ thugs rje chen po phyag bzhi pa'i sgrub thabs gsum/ seng ge sgra'i sgrub thabs/ rta
mgrin khyung gshog can gyi sgrub thabs/ byams pa/ mi g.yo ba/ mi g.yo ba phyag bzhi pa/ rnam rgyal gdugs dkar rnams kyi sgrub thabs re re/ ri khrod ma'i sgrub thabs gnyis/
tsunda/ 'od zer can gyi sgrub thabs

re/ mya ngan med pa'i 'od zer can gyi sgrub thabs/ sbyin sreg spyan ma'i sgrub thabs/ gza' yum sgrub thabs/ gra lnga'i skor la/ rig ma bcu drug gi tshigs bcad gnyis/ mtshams
spyod/ srung ba lnga'i sgrub thabs gnyis/ phyogs kyi gtor ma/ gza' dang rgyu skar la gsol ba gdab pa/ byur bsal ba/ dug dbyung ba/ rgyal bar byed pa/ sdom/ dbang bskur
ba'i sngags rnams dang / 'jam ser sgrub thabs rnams so/ /dkar chag la/ rgyud sde'i dkar chag dang / bdag nyid kyis chos gsan pa'i dkar chag go chos skyong gi skor la/ gur
mgon gyi sgrub thabs/ mchod pa 'bul ba/ mchod gtor/ bshags pa rnams dang / gtor ma la rgyun gtor/ klu gtor/ chu gtor/ phyogs bzhi'i gtor ma rnams so/ /mtshan nyid skor la/
chos spyod bcu la spel ba/ chos spyod bcu pa/ slob dpon chen po'i don du mdzad pa'i sems bskyed/ yang skyabs 'gro sems bskyed/ yang yul skyong gi don du mdzad pa'i skyabs
'gro/ de'i bslab bya/ las chog bsnyen gnas kyi cho ga theg mchog gsal ba/ de'i bsdus don/ shes bya rab gsal/ las 'bras gsal ba'i me long / bden gnyis rnam nges/ theg
pa chen po'i man ngag bu mo rin chen gyis zhus pa'i mdo'i bsdus don/ zab mo mdo lnga'i sdom/ rgyud bla'i bsdus don/ theg pa'i rnam dbye/ lam gyi snying po/ /zab mo nyams
su len tshul/ theg chen gsal ba'i 'grel pa 'thad ldan rnams so/ /tshigs bcad thor bu ba'i skor

la/ gdams pa bdud rtsi'i thig le/ yan lag bdun gyi gtam/ rga shi med pa'i lam rab bdun pa/ skyo ba'i gtam/ snyigs ma'i gtam/ ka kha la spel ba/ yang thor bu ba gnyis/ mgon
g.yag la bstod pa/ zin shing btul ba'i tshigs bcad/ gtsang kha ma/ sman tshe ngo bltas pa la bsngags pa rnams so/ /zhus lan dang springs yig gi skor la/ g.yag sde pa'i dris
lan/ dris lan rnam nges/ grags rin gyi zhus lan/ ston pa brtson 'grus kyi dris lan/ dpon blo gros seng ge'i zhus lan/ rgyal po la gdams pa/ de'i bsdus don/ ji mig de mur
la gtam du bya ba nor bu'i phreng ba/ mangga la gtam du bya ba bkra shis kyi phreng ba/ rgyal bu mo no gan la springs yig ho go la gdams pa/ de gu bho ga la gdams pa/
the mu 'o ga la gdams pa/ dpon mo puNDa rI ka la gdams pa/ rgyal po jim gyim la gdams pa gsum/ a tsa ra la gdams pa/ bla ma ldong gi gdan sar bkur ba/ grags bzang la springs
pa/ bod yul gyi dge 'dun spyi la bkur ba/ tshwa rong pa la springs pa/ ji big la springs pa/ rgyal bu la springs pa chos gtam dgu pa/ a la go /rin chen dpal shrI/ paNDi
ta lakShi ka ra/ shong lo rnams la springs yig re/ rwa dbon la bkur ba/ ral gri la springs yig spyi bo lhas pa la bkur ba/ khro phu ba la bkur ba/ chag lo la bkur ba/
chos 'khor phyi ma'i dus su dbus kyi mtshan nyid pa spyi la bkur ba/ dbus kyi bka' gdams pa spyi la bkur ba/ stag lung pa la bkur ba/ dbus kyi sgom chen pa rnams la

bkur ba/ rgyal bu ji big la springs pa/ grags bzang la springs yig ston gzhon la bkur ba rnams so/ /chos bzhengs pa'i tshigs bcad kyi skor la/ rgyal bu jim gyim gyis gsung
rab rnams bzhengs pa'i tshigs bcad/ yang phal po che bzhengs pa'i tshigs bcad/ mangga las chos bzhengs pa'i tshigs bcad/ rgyal bu ji big gis chos bzhengs pa'i tshigs bcad/
a rog ches chos bzhengs pa'i tshigs bcad/ e se nas chos bzhengs pa'i tshigs bcad/ lo tsA ba rin chen dpal gyis 'bum bzhengs pa'i tshigs bcad rnams so/ /bsngo ba dang bkra
shis kyi skor la/ gos dar lnga stong dang dgu brgya bzhi bcu phul ba'i dus kyi mchod brjod bsngo ba/ dpon mo dur rgan dur mi la shis pa brjod pa/ rgyal bu jim gyim la
shis brjod/ no ko la shis brjod/ yang bkra shis phreng ba/ yang bkra shis shlo ka gsum pa/ mangga la yab yum la tshig bzhi pa gcig yang shlo ka bzhi pa gcig ji big yab yum
la tshig bzhi pa gcig dpon mo chen po la tshig bzhi pa gsum/ yang bkra shis kyi tshigs bcad gcig rnams mdzad de/ de thams cad kyang tshig brjod bde zhing / don 'brel chags
pa/ gzhan gyi rna bar snyan cing snying la 'bab pa 'ba' zhig ste/ deng sang bar du dar rgyas su gyur pa yin no/ /de ltar dam pa'i chos 'chad pa dang rtsom pa dang rtsod
pa la sogs pa bstan pa'i bya ba rlabs po che'i sgo nas bde bar gshegs pa'i bstan pa gsal bar mdzad pa'i bstan 'dzin slob bu bskrun tshul ni/ spyir bdag nyid chen po 'di'i

slob ma'i tshogs sa chen po rdul ltar bgrang ba las 'das pa yin kyang / gtso bor gyur pa ni/ bshad pa'i srol 'dzin shar nub gung gsum la sogs pa'i chen po rnams dang / de nyid
kyi sras bla ma grags pa 'od zer dang / bla ma bkra shis dpal dang / ma lo la sogs pa rab tu gyur pa mang po zhig dang / bsgrub pa'i srol 'dzin ni/ spyir bla ma 'di las
gdams ngag thob nas nyams len snying po dril nas bsgrub pa'i rgyal mtshan 'dzin pa mang du yod kyang / man ngag yongs su rdzogs shing bum pa gang byo bzhugs pa ni bla
ma chen po zhang dkon mchog dpal dang / dge slong kun blo gnyis byung zhes grags pa yin la/ gzhan yang la ru ba/ nyan chen pa/ sru lung pa/ gsal la ba 'od zer 'bum/ dbus
pa sangs 'bum la sogs brgyud pa 'dzin nges pa'i bstan 'dzin mang du bskrun nas/ bde bar gshegs pa'i bstan pa spyi dang bye brag thams cad de bzhin gshegs pa bzhugs pa'i dus
la 'gran pa bzhin ches cher gsal bar mdzad pa yin no/ /de ltar ngo mtshar ba'i mdzad pa bsam gyis mi khyab pa'i sgo nas bstan 'gro'i don rgya chen po zhig mdzad de/ de
nas bdag nyid chen po de sku tshe de nyid kyi gdul bya thams cad smin cing grol bar rang gi mngon par shes pas mkhyen cing / sku'i bkod pa gzhan gyi sems can gyi don rgya
chen po mdzad pa'i dus la babs par gzigs nas/ slob dpon chen po dharmA pha la rakShi ta la bla ma sa skya pa chen po'i rnam par thar pa la sogs pa gsungs nas/ bla ma dam
pa de rnams la yon tan gyi phung po de lta bu mnga' zhing / bstan pa'i bya ba de

lta bu mdzad pa yin la/ ngas kyang bstan pa'i bya ba dang sems can la phan pa ci nus ci tshul du bsgrub pa yin pas/ da ni khyod kyis kyang de bzhin du bya dgos pa go bar gyis
shig ces gsungs shing / de nas bla ma 'di sngar sku phra mo'i dus su mnal lam du/ sba 'khar tshigs brgyad cu pa tshigs bzhi bcu zhe drug pa de 'khyog pa cig phyag tu byung
nas nang par bdag nyid chen po sa paN la zhus pas/ tshigs grangs de rnams khyod kyi tshe'i mtshon byed yin te/ tshigs zhe drug pa cung zad 'khyog pa de lo der sleb pa
na cung zad dog pa'i ltas yin pas de dus bzabs dgos zhes gsungs pa'i lung bstan ltar mya ngan las 'da' ba chen po ston pa'i dus dang nye bar gyur pa na/ bstan pa la dga'
pa'i lha rnams kyis mngon par shes te/ skyes bu dam pa 'di lta bu mi bzhugs na sangs rgyas kyi bstan pa sus 'dzin ces pa'i mi dga' zhing mya ngan gyis mngon par non pa'i
yid kyis ngu ba'i mchi ma'i char gyis sa gzhi chen po yang bang bar gyur te/ bya rnams kyang skad mi snyan pa sgrog cing / spu'i kha dog kyang phyin ci log pa la sogs pa
du ma yang ston par gyur/ nyi ma'i dkyil 'khor yang 'od mi gsal zhing dus tshigs dang rgyu skar yang log par rgyu bar gyur/ skye dgu thams cad yid rnam par 'khrug cing
myos nas/ bya ba dang bya ba ma yin pa mi shes shing phyogs bslad pa bzhin du gyur/ spong ba bsam gtan pa rnams kyi snying yed yed por gyur te/ sems rtse gcig pa mi thob
cing / nyan bshad byed pa rnams kyang nyan bshad la spro ba med par/ bya ba dang bya ba ma yin

pa gzhan dag la 'jug par gyur/ sa'i lha yang spro ba med bas lo thog gi khyad par rnams kyang smin par ma gyur to/ /de ltar nyi ma'i dkyil 'khor 'od kyi dra ba can nub kyi
ri rtser nye bar gyur pa na/ grib ma'i tshogs rnams sngon du nye bar 'ong ba bzhin/ bdag nyid chen po 'di yang zhing gzhan du bzhud par dgongs pa'i mod la yang / snga ltas
de dag glo bur du lhags par gyur te/ de yang gang zag dam pa thams cad gzhan du bzhud par dgongs pa na snga ltas de dag 'byung ba ni chos nyid de/ skye dgu rnams kyi bde
skyid kyi khyad par thams cad ni skyes bu dam pa 'di lta bu la rag las la/ 'di ni gzhan du bzhud par dgongs shing / de tshe skye dgu thams cad la de lta bu'i ltas byung
yang / bdag nyid chen po ni bde ba can na de bzhin gshegs pa a mi de ba padma rA ga'i ri bo ltar kun nas brjid pa'i zhabs kyi drung na byang chub sems dpa'i tshogs du mas
kun tu bzang po'i mchod pa'i sprin gyi phung po chen pos mchod pa byed pa la sogs pa sangs rgyas kyi zhing rnam par dag pa du ma'i bkod pa yang thugs dam du gzigs pa'i
snang ba byung zhing / khyad par 'brug lo zla ba bcu pa'i tshes gsum gyi mtshan mo/ dpal gyi ri la slob dpon chen po klu sgrub byang chub kyi shing rgya dang tshad gzhal
bar dka' ba'i zhabs kyi drung na bzhugs pa la/ bdag nyid dbu ma rigs pa'i tshogs drug la sogs pa gsan cing / nam mkha' las lha'i bu mo du mas mchod pa'i khyad par dpag tu
med pas mchod pa byed pa dang / rig pa'i rgyal mo rma bya chen mo mngon sum du bzhugs pa rnams rmi lam du

gsal bar byung zhes gsungs pa la sogs pa de lta bu'i ngo mtshar ba'i tshul du mas nyin mtshan 'da' bar gyur cing / bla ma chos kyi rje'i dus kyi mchod pa yang zla ba bcu pa'i
tshes gcig nas bzung 'dzugs par mdzad/ thugs dam mchod pa sogs sngar bas lhag par gya nom pa mdzad pa la/ drung na gnas pa thams cad kyis chos rje'i dus mchod sngar nas
zla ba bcu gcig pa la mdzad pa ma lags sam zhes zhus pas/ de bzhin yin mod kyi/ bla ma chos kyi rje la gsol ba 'debs pa ni zla ba re tsam byed pa dam bcas pa yin pa la/
bcu gcig pa'i zla ba tshang bar maNDal 'bul ba la sogs ma byung dogs nas bsu ba yin mod gsungs nas/ zla ba bcu gcig pa'i tshes bco brgyad kyi bar du tshogs su byon nas chos
kyang gsungs la/ bcu dgu dang nyi shu nyer gcig gsum la gzim khang nyid du bzhugs par gyur/ de nas zla ba de kha'i nyi shu gnyis kyi snga dro'i cha la mchod pa'i tshogs
rgya chen po shoms gsungs nas rdo rje dril bu bsnams te/ rtag 'dzin can rnams kyis rtag par 'dzin pa'i log rtog bsal ba dang / le lo can rnams brtson 'grus chen po la
bskul ba dang / des 'dul ba'i sems can rnams 'dul ba'i phyir nam mkha' las sgra dang / 'od dang / me tog gi char 'bab pa la sogs pa ngo mtshar ba'i ltas du ma dang bcas dgung
lo zhe drug pa lcags pho 'brug gi lo la lha khang bla brang du mya ngan las 'da' ba chen po'i tshul bstan par gyur to/ /de'i tshe rgya mtsho'i mtha' klas pa'i 'dzin
ma chen po ni rnam pa drug tu g.yos par gyur/ nam

mkha' las sil snyan du ma'i sgra dang / sngar tshor ma myong ba'i spos kyi dri zhim po dang / me tog gi char du ma 'bab pa la sogs pa lha rnams dges pa'i mchod pa'i bye brag
gis sa chen po 'di yongs su khyab par gyur to/ /de nas sku gdung bzhu la phul bas/ bla ma 'di mnga' thang shin tu che ba la brten nas gtsug lag khang mang du bzhengs pa/
rgya bod kyi bar la yang yang 'byon 'grul sogs lugs gnyis kyi gnang skyong ches che ba'i khral 'u lag sogs la mi sde skal dman rnams ma dad pa'i dam tshig gi nyes pa cung
zad kyi rnam pas gdung rus phal cher nag por byung zhing / de'i tshe slob dpon grags pa gzhon nu bya ba 'jam dbyangs sngon por grags pas gdung khang zhal ma phyi ba la
drung du phyin nas/ rang nyid kyi dbu zhal ba la brdab ste yus pa'i tshul du gsol ba drag tu btab pas/ gdung khang gi gseng bug gcig nas sol ba rdog po gcig 'phir byung
ba na/ de brad pas phyag gi mthe bong gi tshigs kyi gdung rus gcig la khab phra mo tsam gyi rigs lnga bzhengs sku'i rnam pa tsam byon pa slar yang gsol ba btab pas zhal phyag
rgyan la sogs pa shin tu gsal bar byon/ de nyid shang grud kyi dgon pa rin chen mdzod kyi lha khang na slob dpon grags gzhon gyi nang rten thub pa'i sku'i nang na bzhugs
so zhes kyang grags shing / yang lo rgyus gzhan las phyis 'ga' zhig gis gdung de bzhugs pa'i sku de bshas nas deng sang brgya tsho ba'i lag na yod par gsung mod kyang
/ gdung rus ngo mtshar can de nyid bzhugs pa'i thub dbang gi sku lha khang chen mo'i 'dzam gling g.yas bzhag dang

bzo rgyun mthun pa rkang gang pa'i tshad tsam pa 'khrul med de nyid/ bar skabs su lha sa rdzong pa'i lag tu 'khyar pa/ rje btsun dam pa kun dga' grol mchog gi phyag tu byung
nas smon 'gror bzhugs pa de nyid/ dus phyis sa skya pa sngags 'chang ngag dbang kun dga' bsod nams bdag gi lag tu rtsol med du byung ba 'di yin no/ /de nas pur rus nag
por byung ba dang / lhag par bla ma gshegs pa'i gtam rgya yul du skyel bar phyin na rgyal po'i chad pa 'ong zer nas sus kyang 'gro ma 'dod pa la/ gdung rus rnams la ba so
brdungs nas bsres te/ ti shrI grags pa 'od zer bdag nyid chen po'i mchod dpon yin pas/ de na re/ da chad pa byung yang bla ma'i ched yin pas ngas phyin gyis gsungs nas sku
gdung la khrus gsol mdzad kyin phebs te/ rgyal po dang nye ba'i sa zhig tu bla ma 'phags pa'i thugs dam gyi rim pa ji lta ba bzhin mdzad nas bzhugs pas/ de rgyal pos gsan
nas ci zer nga'i bla ma'i thugs dam gyi rim pa 'dra ba la ltos shog gsungs/ blta ba la yong bas khong yin par shes nas rgyal po la zhus pas/ yar gdan drongs gsungs nas/
bla ma gshegs tshul gsungs nas gzhan chos kyi gsung gleng mang du mdzad pas/ rgyal po dad pa skyes te chos mang po zhus/ dpon slob tu gyur nas gsang rtol bas rgyal pos
sku gdung dbu thog tu bzhag nas gsol ba mang du btab pas/ sku gdung thams cad ring bsrel du song nas ba so rnams la 'di nga'i bla ma'i gdung min zer nas phyir dor/ de nas
bod la yang gdung skal gnang zhes

grags so/ /de dag la 'di skad ces bya ste/ sngon tshe sprul pa'i lo tsA dpal brtsegs bsrung / /phyi rabs rgyal sras sa ston rir grags pa/ /'dzam gling byang phyogs skyong phyir
slar byon pa'i/ /dpal ldan 'phags pa'i mtshan khyod bsngags par 'os/ /'khrungs ma thag nas ngo mtshar rnam thar gyi/ /skyes mchog 'phags pa zhes su kun la grags/ /rtsod
bral mkhas grub du ma'i chos kyi mdzod/ /ma lus kun gyi bdag po ma lags sam/ /mtha' yas 'gro ba'i don mang mdzad pa'i phyir/ /kun gyis mchod 'os sa skya'i gdung rigs
su/ /bsams bzhin skye ba bzhes pa'i sprul pa'i sku/ /'phags pa'i mtshan gang don la gnas gyur pa/ /'gro ba 'dren mdzad khyod la 'gran nus pa/ /'ga' zhig yod na la la ston
par rigs/ /kha cig chos kyi 'byor pas phyug gyur kyang / /srid pa'i 'byor pas rang srog 'tsho ba tsam/ /sa skyong rgyal po srid la dbang 'byor yang / /chos kyi dbang phyug
nyin mo'i skar ma tsam/ /srid pa'i 'byor pa 'khor los sgyur rgyal dang / /chos kyi 'byor pa zas gtsang sras lta bu/ /gang zag gcig la ngo mtshar rmad byung chos/ /ma lus
rdzogs par mnga' ba khyod lta bu/ /sngon chad ma byung phyis kyang mi 'byung bar/ /mngon sum grub phyir snying nas dad pas 'dud/ /khyod kyi drin las dpal ldan sa skya
pa'i/ /'phrin las rgya mtsho'i gos can khyab pa nas/ /bzung ste sa skya'i 'bangs su ma gyur pa'i/ /dbus gtsang khams 'dir skye bo su yod smros/ /zhes kyang shugs 'byung du
smras so/ /de lta bu'i bla ma chen po 'phags pa dang yum gcig pa'i

gcung po 'gro ba'i mgon po phyag na rdo rje ni/ yab dgung lo nga drug la zhi bar gshegs pa'i sa mo phag gi lo g.yas ru mdog gi gad lo lo zhes bya bar lum mdog stod tsha na
ma/ ma gcig kun skyid la legs par 'khrungs shing / dgung lo drug pa la chos rje sa paN gyi chag phyir hor yul la phebs/ sku gzhon nu nas sbyor sgrol nus shing / chos rje
khu dbon la dbang dang gdams ngag mang du gsan nas thos pas rgyud phyug par mdzad/ brtul zhugs kyi spyod pas phas kyi rgol pa thams cad tshar bcad/ 'khor gsum nyi zer la
'gel nus pa dang / phyag mda' sa la 'phangs pa'i shul nas chu 'thon te/ deng sang gi bar du yang phyag mda' bsgrub chu zhes grags shing / chu gzhan pas khyad par du ma'i
sgo nas khyad par 'phags pa kun gyi spyod yul du gyur pa 'di nyid la sogs pa grub pa'i mtshan ma bsam gyis mi khyab pa ston pa/ mdor na rigs gsum mgon po'i rnam 'phrul byon
pa'i nang nas mthu stobs dang rdzu 'phrul che ba gsang ba'i bdag po phyag na rdo rje'i sprul par grags pa yin la/ 'di la hor rgyal po se chen gyis/ sa len dbang gi lung
dang / gser tham thong phyi g.yas g.yon gyi khrims ra dang / gzhan yang 'di'i btsun mor rgyal po'i sras mo me kha bdun bya ba gnang / hor gyi chas su bcug ste chol kha
gsum gyi khrims bdag tu bskos/ bod la ti shrI dang dbang gi las kha thog mar sku mched 'di gnyis kyi sku ring la byung bar grags pas bod la bka' drin shin tu che zhing /
byang ngos su lo bco brgyad tsam bzhugs nas/ de nas

dgung lo nyer lnga pa la gdan sa chen po chos 'khor la phabs/ de nas lo gsum lhag tsam gyi bar du grub pa'i spyod pas 'gro ba mang po smin grol la bkod nas/ dgung lo nyer dgu
pa me mo yos kyi lo zla ba bdun pa gro bzhin zla ba'i yar tshes gcig la sgo rum dpe khang du mya ngan las 'da' ba'i tshul bstan pa yin no/ /zangs tsha'i btsun mo gnyis
pa yul sa skya'i chu mdo ma/ pha ming rje btsad/ ma ming ma gcig jo 'gro zhes bya ba la sras lcam sring gnyis 'khrungs pa'i gcen slob dpon rin chen rgyal mtshan ni/ yab
dgung lo nga lnga pa sa pho khyi'i lo la gdan sa chen por 'khrungs shing / chos rje khu dbon dang / bla ma 'u yug pa'i drung du thugs gnyer mdzad de/ rgyud man ngag du ma
mkhyen cing / 'di nyid kyis mdzad pa'i gsang sngags kyi dkyil chog dang / gzhan yang rtsom pa ci rigs pa mdzad de 'chad nyan la sogs pas bstan pa'i bya ba du ma mdzad/ 'phags
pa rin po che hor yul la phebs dus gdan sa yang mdzad/ slar gong la phebs te rgyal po'i bla mchod mdzad de/ rgyal po'i pho brang dang nye bar dge 'dun gyi sde btsugs
pa la sogs pa bstan pa'i bya ba rlabs po che du ma mdzad nas/ dgung lo zhe gnyis pa sa mo yos kyi lo me tog ra ba zhes bya bar zla ba gsum pa'i tshes gsum la zhi bar gshegs
so/ /yang kha cig las/ 'phags pa dbus gtsang la phebs skabs rgya nag shing kun dang me tog ra ba'i gdan sa la slob dpon 'di bkod ces 'byung zhing / sku gshegs sa yang
shing kun du gshegs zhes 'byung la/ kha cig las/ zla ba yang tha skar dang / tshes

kyang zla ba de kha'i tshes bcu dgu la gshegs zhes bshad kyang brtag par bya'o/ /'di'i yum la lcam sring gnyis 'khrungs pa'i lcam slob dpon ma mdo sde bya ba ma lus su go la
byon nas/ sras mus chen rgyal mtshan dpal bzang legs par 'khrungs zhes grags la/ yang lcam sring 'di gnyis kyi yum gyi yul/ ya rabs kha rgyan dang gtsang byams pa'i gdung
rabs gnyis las sa skya'i chu mdo yin par bshad/ stag tshang gdung rabs dang / nyi sde bas mdzad pa'i gdung rabs gnyis las shab kyi jo 'gro ma zhes bshad pas shab yul du
byung bar yang bshad do/ /yang bla ma zangs tsha'i btsun mo gsum pa/ yul mnga' ris gung thang / pha ming gung thang gi btsad po/ ma ming lha gcig mdzes ma bya ba la sras
lcam sring gnyis 'khrungs pa'i che ba slob dpon bsod nams 'bum du grags pa des jo mo gling btab/ btsun ma'i sde btsugs te 'chad nyan mdzad nas ngo mtshar ba'i ltas dang
bcas gshegs pa'i nang rten sgrol ma'i sku dus mchod na bzhugs par bshad kyang deng sang bla brang de na mi bzhugs/ yang de'i gcung nyi ma 'bum zhes bya bas gung thang du
mnga' bdag bkra shis brtsegs pa dpal gyi jo mo la byon/ yang zangs tsha'i btsun mo bzhi pa yul g.ya' lung ma/ ming jo lcam hor mo'am/ jo mo hor lcam bya ba la sras slob
dpon ma rin chen 'byung gnas 'khrungs te/ des gtsang chu mig tu byon nas/ brgya tsho dpon drung du grags pa sras su 'khrungs so/ /bla ma zangs tsha'i btsun mo lnga pa ni/
yul mnga' ris pa gung thang btsad po'i sras mo

lha gcig mdzes mar grags pa de'i nye gnas ma rdo rje gdan du grags pa la sras slob dpon ye shes 'byung gnas zhes bya ba/ yab dgung lo nga lnga pa sa pho khyi'i lo la dpal ldan
sa skya'i bsam gling du sku 'khrungs/ shar pa shes rab 'byung gnas dang / shar pa rdo rje 'od zer gnyis kyi drung du dam pa'i chos la slob gnyer gsan sbyong mdzad/ bla
ma 'di bzhugs pa'i khang pa la dpon chen shAkya bzang pos shar gling bzhengs/ slar khams phyogs la 'gro ba'i don la dgongs nas phebs/ rgyal po hu dkar che zhes bya ba'i
bla'i mchod gnas mdzad de/ mthar dgung lo sum cu so bdun pa shing pho khyi'i lo zla ba bcu gcig pa'i tshes bcu bzhi la ljang yul du zhi bar gshegs zhes gtsang byams pa'i
gdung rabs dang / bla ma dam pa'i dngos slob shes rab rdo rjes mdzad pa'i gdung rabs sogs che phran kha cig las bshad/ yang stag tshang lo tsA ba shes rab rin chen gyis
mdzad pa'i gdung rabs las/ dgung lo so drug pa chu mo bya'i lo zla ba gsum pa'i tshes bcu la mdo khams ser snar gshegs zhes bshad cing / nyi sde gdung rabs las gshegs pa'i
gnas dang dgung lo de dang mthun pa la/ rgyal gyi zla ba'i tshes bcu gcig la gshegs par bshad pa sogs gdung rabs snga ma de rnams su mi mthun pa du ma zhig 'byung ngo /
/'gro ba'i mgon po phyag na rdo rje zhes bya ba la btsun mo gsum yod pa'i nang nas/ rgyal po go dan gyi sras mo mangga la dang / ma gcig ldan tsha chos 'bum la sras mi mnga'
zhing / btsun mo gsum pa yul zha lu/ pha ming hor rgyal po'i nang blon sku zhang rnga sgra

zhes bya zhing / ma ming mkha' 'gro 'bum zhes bya ba la sras bdag nyid chen po dharma pA la rakShi ta zhes pa yab zhi bar gshegs nas zla ba drug 'das pa sa pho 'brug gi lo'i
zla ba dang po lha khang chen mo 'gram 'ding pa dang mnyam du rin chen sgang gi lho thad gnas drug lha khang du grags par sku bltams te/ 'di nyid sku shin tu gces pas sa
g.yos kyi gnod pa byung dogs nas shing khang bla brang ched du gtad nas bzhengs/ sku nar son pa dgung lo dgu tsam bzhes pa na/ bla ma 'phags pa rgya yul nas yar byon dus
dbang rgyud man ngag la sogs pa du ma gsan nas thugs su chud par mdzad nas/ dgung lo bcu gcig pa la brtag gnyis gsungs shing / tshogs su thugs bskyed gnang bas thams cad
ngo mtshar du gyur/ de nas dgung lo bcu gsum pa la gdan sa'i 'khur bkur te/ 'phags pa rin po che zhi bar gshegs nas/ de'i thugs dgongs rdzogs thabs gsol 'debs dang chos
'khor chen mo gnang dus tshogs chos gsungs pas thams cad ngo mtshar du gyur te/ gzhan yang nang rten lha chen dpal 'bar/ phyi rten gser 'bum chen mo/ lha khang 'debs bris/
bla brang so sor sku 'dra du ma dang / sku tshad bcu gsum sogs mang du bzhengs/ dus mchod rgyun ma chad par 'dzugs pa la sogs pa bya ba rgya chen po bsgrubs nas/ de'i
ngang la'ang slob gnyer gyi 'phro bla ma ye shes rin chen pa la gsan sbyong mdzad de/ dgung lo bcu bzhi pa la gong du byon pas se chen dang mjal nas chos dang mthun pa'i
gsung gleng mang du mdzad pas rgyal

po yang shin tu mnyes te dad par gyur/ de nas bla ma chen po 'phags pa'i gdung ring bsrel bzhugs pa'i nang rten shel gyi mchod rten chen po bzhengs/ lo lnga'i bar me tog ra
bar bzhugs nas shel gyi mchod rten de bzhugs pa'i gnas gtsug lag khang chen po yang bzhengs/ bstan pa'i bya ba rgya cher mdzad nas/ slar bod du gdan bteg ste mdo khams su
phebs pa na/ dgung lo nyi shu pa me mo phag gi lo smal po zla ba'i tshes bco brgyad la mdo khams pre maNDal zhes bya bar ngo mtshar ba'i ltas du ma dang bcas sku mya ngan
las 'das pa'i tshul bstan to/ /bla ma de la gdung brgyud rin po che chad dogs pas zhu ba nan gyis phul ba na btsun mo gnyis bzhes pa'i rgyal po ji big thi mur gyi sras
mo dpal ldan bya ba la sras ma byung nas/ jo mo stag 'bum khab tu bzhes pa las sras ratna bha dra zhes bya ba 'khrungs kyang gzhon nu dgung lo lnga bzhes pa'i dus su sku
gshegs te/ de'i dus su yongs su grags pa'i gdung brgyud med pa lta bur gyur nas/ shar pa 'jam dbyangs rin chen rgyal mtshan pas sa skya'i zhal bdag gser thog g.yu thog rnams
dang / lha khang chen mo'i gnam rgyan/ mchod cha/ thigs khang la yo ga'i dkyil 'khor grangs med bzhengs pa/ bdag nyid chen pos slob gnyer dbu 'don/ rgyal po'i bla ma
la sogs pa mdzad dgos byung ba rnams de dus su byung bar grags te/ de yang zangs tsha bsod nams rgyal mtshan zhes bya ba des btsun mo lnga khab tu bzhes pa la sras lcam
sring brgyad 'khrungs pa'i nang nas 'gro mgon phyag na la/ dharma pA la/ de la ratna bha dra

'khrungs pa de nas 'phel ba ni ma byung zhing / chos kyi rgyal po 'phags pa dang yum mi gcig pa'i gcung slob dpon chen po ye shes 'byung gnas kyis ma gcig khab smad mar yang
grags shing yang jo mo 'bum mer yang grags pa de nyid khab tu bzhes pa las/ sras bdag nyid chen po bzang po dpal zhes mtshan yongs la grags pa de nyid/ yab dgung lo nyer
lnga pa chu pho khyi'i lo la bo dong er 'khrungs zhes stag tshang gdung rabs dang / nyi lde gdung rabs las bshad cing / gtsang byams pa'i gdung rabs las khab smad du 'khrungs
par bshad de/ gang ltar bdag nyid chen po 'di 'khrungs nas dgung lo bcu drug lon pa'i dus 'phags pa rin po che hor yul nas yar byon pa dang mjal te dbang lung man
ngag la sogs pa chos mang du gsan pa'i skabs shig tu 'phags pa rin po ches bla ma 'di la yun ring po zhig gzigs nas/ da gzod mi res pus mo la babs pa'i dus kyang srid/ yon
tan 'bungs la slobs zhes gsungs shing / yang skabs na nga'i rmi lam du phyag na'i ri brgyud yin zer ba gnyis las mi 'dug ye 'byung gi ri brgyud yin zer ba shin tu mang
ba 'dug pa cig rmis gsungs/ de nas bdag nyid chen po 'dis dgung lo bcu dgu bzhes pas 'phags pa rin po che zhi bar gshegs/ de'i skabs su phyag na rdo rje gdung brgyud spel
pa'i 'os su snga mo nas bzhag pa dang grags che chung gi dbang gis yab sku mched kyi sras sku mched 'di bgres pa yin na'ang phyag na'i sras dharma pA la gdan sa la bzhugs/
'di rang dgar

bzhugs pa'i ngang nas 'phags pa rin po che'i gshegs rdzong la chos 'khor chen po zhig mdzad/ de grub ma thag dgung lo nyer gcig bzhes pa'i tshe mi chen a bus gdan drangs nas
gong la phebs/ 'dir sku gshegs pa'i lugs su byas pas/ zhus stabs 'ga' zhig gi dbang gis/ gong mas kyang re zhig brtag dgos pas sman rtser rgyug gsungs pa dang / sman rtse'i
yul phyi'i rgya mtsho'i lag chu 'jam chen po nyi shu rtsa grangs bsgral ba zo chu zer ba'i mkhar mig chen por bzhugs/ yang de nas lung gi 'jal lam bdun bgrod pa na ham
chu zer ba'i mkhar mig chen por bzhugs/ de nas 'jal lam bcu bgrod pa na ri bo po ta la yod zer ba der sbas pa'i rnal 'byor gyi tshul gyis bzhugs pas/ rgya mo gcig la sras
shig 'khrungs shing / dpon chen kun dga' 'od zer du grags pa nye gnas khams pas zhabs tog gi mthil byas/ de'i dus su yang rgyal po'i lung lci mo byung dogs pas sgrol
ma la gsol ba 'debs pa la 'bad pas/ nang gcig nyi ma shar ba na rgya mtsho'i mtha' na padma'i sdong po cig gi steng na rje btsun ma sgrol mas zhal dngos su bstan/ phyag g.yas
bla ma'i spyi gtsug tu skyabs sbyin gyi tshul du mdzad de/ bu 'dod pas ni bu thob 'gyur zhing / /nor 'dod pas ni nor rnams nyid thob/ /'dod pa thams cad thob par 'gyur
te/ /bgegs rnams med cing so sor 'joms 'gyur/ /zhes gsungs shing lung bstan dbugs dbyung / de'i tshe bdag nyid chen po 'di dgung lo nyer bdun bzhes pa'i dus su dharma
pA la sku gshegs nas/ gdan sa

shar pa 'jam dbyangs chen pos mdzad de/ /'dis bstan pa'i bya ba 'chad nyan sgom sgrub la sogs pa gzhan phan gyi bya ba mtha' yas shing blos mi 'khyud pa lta bu zhig mdzad ces
bshad la/ khyad par gdan sa 'dir yang bla ma 'phags pa dang / bdag nyid chen po dharma pA la gnyis kyis phyi rten bzhugs pa'i gser thog g.yu thog la sogs pa'i zhal bkod
dang / lha khang chen mo 'di nyid dpon chen shAkya bzang pos 'gram bting / kun dga' bzang pos legs par sbyangs pa'i rjes bla ma 'di'i gdan sa mdzad pa'i dus/ dpon chen
ag glen gyis lha khang nang gi sa rgyan/ gnam rgyan/ mchod cha logs bris la sogs pa dang / lha khang chen mo'i mtha'i lcags ri chen mo 'di yang shing mo lug gi lo la byas
so zhes grags shing / gzhan yang bla ma 'di'i lha khang gi thigs khang chen mor brtan pa'i phyir dang / mdzes pa'i rgyan du rnal 'byor rgyud man chad nas 'byung ba'i dkyil
'khor gyi bkod pa'i zhal ta mdzad nas/ bla ma blo chen dang snur ye shes rgyal mtshan bya ba zhal ta byed du bcug ste dkyil 'khor chen po brgya dang bzhi bcu zhe brgyad/
rigs bsdus rnams so sor bgrangs nas dkyil 'khor drug brgya dang sum cu rtsa dgu/ bla ma gong ma dang bla ma nyid kyi zhal mtshungs rgyud ris dang bcas pa shing mo sbrul
gyi lo zla ba lnga pa nas brtsams zla ba brgyad pa yan chad la rab gnas dang bcas pa grub par mdzad pa dang / gzhan yang gdan sa'i phyir du ma mdzad de mdor na dharma pA
la sku gshegs pa nas bla ma bdag nyid chen po gong du bzhugs pa'i dus

dang / 'dir phebs nas kyang bdag nyid chen po thugs sbyong mdzad pa'i ring la lo bco brgyad kyi bar la rje btsun sa skya pa'i gdung brgyud dri ma med pa rnams dang / mdzad
pa'i 'phrin las mi mtshungs pa med pa shar pa 'jam pa'i dbyangs rin chen rgyal mtshan zhes grags pa des gdan sa'i 'khur bzhes mdzad pa yin la/ de ltar gdan sa bu chen la
gtad de phyag na'i sras dharma pA la sku gshegs/ ye 'byung gi sras bdag nyid chen po rgya yul du bzhugs nas sa skya pa rang gi gdung brgyud dngos kyi gdan sa 'dzin mkhan
med pa lta bur gyur te cung zad nyag phra ba tsam byung ba'i dus de nyid kyi tshe yar 'brog gi dpon chen ag glen gyis sems kyis ma bzod nas do dam cher mdzad/ de'i grogs
khams pa dbon nag ces bya bas kyang byas/ sa skya'i bka' bgros pa la gros bsdur te/ ti shrI grags pa 'od zer du grags pa gong na bzhugs yod pa la zhu yig byas pas/ de'i grogs
nyi lde ba gug shrI shes rab dpal dang / mi chen o bus byas nas/ gong ma rgyal po la yang yang zhus de'i rgyu dang / skabs shig tu dharma pA la'i gdung thams cad ring
bsrel du song ba rgyal po la phul bas/ rgyal po ngo mtshar skyes nas/ nga'i bla ma'i dbon po yin pa tsam gyis chog pa 'dug pa la da dbon po med gsungs nas spyan chab mdzad
pa la/ bla chen grags pa 'od zer dang / dam pa tre po sogs kyis bla ma'i dbon po bdag nyid chen po yin pa'i tshul zhus pas/ rgyal po yang thugs 'gyur te/ de ltar yin
na sman rtse nas gdan drongs gsungs pa'i lung phebs zhes gtsang byams pa'i gdung rabs

las bshad/ yang stag tshang lo tswa bas mdzad pa'i gdung rabs las bla chen grags 'od dang / nyi lde ba gu shrI shes rab dpal dang / mi chen o bus dang gsum gyi gdan sa nas
ti shrI grags 'od la zhu yig byung ba dang mthun par rgyal po la dharma pA la gshegs/ bdag nyid chen po sman rtser bzhugs pas deng sang bla ma 'phags pa'i gdan sa bu chen
la gtad yod 'dug pa sogs nan gyis zhus pa dang / lhag par de'i dus su sa skya pa'i lcam zhig hor yul du phebs pa de g.yang la lhung nas grongs pa la 'ja' 'od dang ring bsrel
la sogs pa ngo mtshar gyi ltas du ma byung bas/ rgyal po ngo mtshar skyes nas/ nga'i bla ma'i rus yin pa tsam gyis kyang chog par 'dug pas/ bzang po dpal tshol gsungs
pa'i lung bud de sman rtse nas byon no zhes bshad de/ gang ltar yang de'i tshe mthu stobs kyi mnga' bdag sga a gnyan dam pas chos skyong la 'phrin las bcol/ rgyal po'i
pho brang gi steng du lcags kyi bya rog chen po ri bo tsam babs te/ de'i spu 'gul ba tsam gyis sa phyogs thams cad g.yo ba dang / gnam kha'u'i rdo'i char pa babs pa sogs
cho 'phrul sna tshogs bstan pas kyang myur ba'i grogs byas nas/ dgung lo so lnga pa la sman rtse nas gdan drangs te/ tshur lam sngon gyi rgyal po bong sna can gyi mkhar dang
/ kong jo'i yab rgya rje btsad po thang tha'i dzung rgyal po'i gnas brtan bcu drug dbyar gnas la spyan drangs pa'i sa/ lha sa'i jo bo'i sku yol bzhugs sa pho brang chen
po kyin chang hU zhes pa dang / byang chub sems dpa' chos 'phags kyis rtag tu ngu

la sher phyin gsungs sa grong khyer spos ldan te/ rgya skad du shin tu hu zhes pa rnams gzigs/ de nas dgung lo so drug pa la gong ma rgyal pos gnang sbyin chen po mdzad/ 'phags
pa ti shrI'i dbon po yin nges su 'dug pas/ khyed kyi rigs brgyud spel la sa skyar gdan sa gyis gsungs pa'i lung dang 'ja' sa bzang po gnang ste/ rgyal po'i bka' bzhin
myur bar gdan bteg nas/ dgung lo so bdun pa sa pho khyi'i lo la gdan sa chen por phebs/ de dus shar pa 'jam dbyangs chen po gzhi thog na bzhugs pas/ bdag nyid chen po la
gdan sa gtad/ 'on kyang rang nyid thugs gnyer gsan sbyong gi stabs dang / cung zad mi mdzes pa la dgongs nas gong nas gdung brgyud spel ba dang / gdan sa mdzad dgos pa'i
lung yod kyang re zhig lha khang bla brang du bzhugs nas 'chad nyan sogs gdan sa'i mthil rang ma mdzad par/ shar pa 'jam dbyangs rin rgyal bas bdag nyid chen po zhe lngar
phebs kyi bar mdzad/ de ltar dharma pA la bdag nyid chen po dgung lo nyer bdun pa la gshegs pa'i nyer brgyad pa nas/ zhe lnga'i bar lo bco brgyad kyi bar la gdan sa shar
pas mdzad pas/ dus phyis kyi bar du yang shar pa'i bla ma khri 'don grub pa rnams tshogs kyi dpon sogs mdzad pa'i tshe/ bdag nyid chen po sa paN gyi chos khri chen mo
'di'i steng du byon chog pa'i rgyu mtshan yang de yin no zhes grags so/ /de nas bla ma bdag nyid chen po 'dis yab mes kyi chos ma lus pa thugs su chud nas/ dgung lo zhe lnga
pa la gdan sa'i khur chen po bzhes/ gzhi thog gi go sar byon te

bstan pa'i bya ba 'chad nyan sgom sgrub/ bla ma rnams kyi dus mchod/ dkon mchog gi zhabs tog bu slob lha sde mi sde rnams kyi mgo skyong ran ched gnyer legs par mdzad/ rgyal
khams chen po yang chos bzhin du bde bar 'jags/ gdan sa dan du bla ma 'phags pa dang / dharma pA la'i phyi rten bzhugs sa gser thog dang g.yu thog lha khang gi lcags ri
la sogs pa yang bdag nyid chen po 'di dang / shar pa rin chen rgyal mtshan pa gnyis kyi sku ring la legs par gzhi bting ste/ mdor na lugs gnyis kyi sgo nas dgung lo zhe
lnga nas sku gshegs kyi bar gdan sa'i 'dzin skyong spel gsum mdzad pas de'i dus rang gdan sa pa dpal 'byor rgyas zhes grags la/ de ltar gdan sa bzung nas rje btsun ma sgrol
ma'i lung bstan ltar rigs kyi sras kyang shin tu mang ba zhig ste/ de dag kyang dgung lo lnga bcu rtsa gcig yan la byon zhing / sku gsung thugs kyi rten yang mang du bzhengs
pas/ bla ma bdag nyid chen po mi dang lha bzo ba yin zhes kyang grags/ de nas dgung lo nga gnyis pa la rab tu byung bsnyen par rdzogs nas/ mtshan a mo gha dhwa dza
shrI pA la zhes pa btags/ de ltar mdzad pa rgya chen po mdzad nas/ dgung lo drug cu rtsa gsum pa shing pho byi ba'i lo la gzhi thog gzim khang du bde bar gshegs so zhes
stag tshang lo tsA bas mdzad pa'i gdung rabs dang / gtsang byams pa'i gdung rabs dang / bla ma dam pa'i dngos slob shes rab rdo rjes mdzad pa'i gdung rabs dang / gzhan yang
gdung rabs che phran mang po zhig las bshad cing /yang nyi lde

gdung rabs las/ drug cu re gcig pa chu pho khyi lo/ 'phags pa kun blos chos 'khor chen po mdzad pa'i rjes gro bzhin zla ba'i mjug la zhi bar gshegs so zhes bshad mod kyang
/ 'di ni cung zad brtag par bya dgos te/ bdag nyid chen po 'di'i sras ti shrI kun blor grags pa de yab dgung lo zhe brgyad pa'i dus 'khrungs nas/ dgung lo brgyad pa la brtag
gnyis gsungs par nyi lde bas bshad/ gdung rabs gzhan rnams las dgung lo dgu pa la gsungs par bshad/ dgung lo bcu gcig pa la gong du byon par gtsang byams pa dang / nyi
lde ba gnyis char mthun cing / bla ma dam pa'i dngos slob shes rab rdo rjes bcu drug pa la hor yul du phebs par yang bshad la/ stag tshang gdung rabs las 'khrungs lo 'das
lo ma gtogs lo rta gsal kha ma gsungs/ hor yul nas bod 'dir bsnyen rdzogs bsgrubs par dgung lo nyer lnga pa'i dus phebs par shes rab rdo rjes bshad/ nyer bzhi pa la phebs
par mus srad pas kyang bshad/ nyi lde ba rang gi gdung rabs las kyang de dang mthun par 'byung zhing / nyer bzhi pa la bsnyen rdzogs mdzad pa'i rjes su chos 'khor rgya
chen po zhig mdzad/ de nas lo grangs gsal kha can ma byung yang / de'i rjes su yab bdag nyid chen po sku gshegs par nyi lde gdung rabs las bshad pas/ kun blos chos 'khor
mdzadagrub nas kyang / yab bdag nyid chen po lo gcig tsam tha na'ang bzhugs par khas len dgos la/ gdung rabs gzhan ltar na dgung lo nyer drug pa'i dus yab gshegs pas chos
'khor grub nas lo gnyis

bzhugs shing don la yang gnas par 'dod dgos shing / de min par lo gcig ltar na yang kun dga' blo gros 'khrungs nas bdag nyid chen pos lo nyer lnga bzhugs par 'bad med du 'grub
cing / nyer bzhi pa chos 'khor mdzad pa'i lo gshegs pa yin na'ang lo nyer bzhi bzhugs pa la the tshom gtan mi snang la/ des na nyi lde ba ltar na ti shrI kun blo 'khrungs
nas/ yab bdag nyid chen po dgung lo nyi shu rtsa gsum las ma bzhugs par 'dod dgos/ bdag nyid chen po dgung lo so brgyad pa'i sras ti shrI kun blo yin pa dang / bdag
nyid chen po dgung lo re gcig pa la gshegs par nyi lde ba rang gis bshad pas so/ /de ltar na ti shrI dgung lo nyer gsum pa'i dus yab gshegs dgos pa las/ de ni ma yin par
nyer bzhi pa'i dus bsnyen rdzogs dang / de nas chos 'khor mdzad/ de'i rjes su yab gshegs par nyi lde ba rang dang / gzhan gdung rabs mdzad pa po phal cher mthun par 'byung
ba rnam dpyod kyi mig gis bltas na gsal ba yin no/ /de bas na nyi lde ba'i gdung rabs las bdag nyid chen po dgung lo re gcig pa la gshegs par bshad pa ni yi ge pa'i skyon
nam/ ma yin na lo grangs cung zad nang 'gal ba lta bur snang bas cung zad dpyad par bya ba'i gzhir snang ngo / /gang ltar yang de lta bu'i bla ma bdag nyid chen po de'i
sku ring la kha ba can gyi ljongs 'dir/ gang gi sku'i nyin byed shar ba las/ /rgyal bstan padmo'i tshal rab tu bzhad de/ /skal ldan bung ba'i tshogs la dpal 'byor phun
tshogs kyi sbrang rtsi ci yang ster bar mdzad

cing / khyad par dpal ldan sa skya pa'i dri ma med pa'i gdung brgyud rin po che zhes mtshan gyi dge legs tsam gyis kyang bstan pa rin po che gsal bar nus pa'i mkhas shing grub
pa brnyes pa'i skyes bu dam pa/ nam mkha' dngas pa la rgyu skar gyi tshogs bkra ba lta bu zhig deng sang gi bar du rgyud mi 'chad par byon nas/ sangs rgyas kyi bstan
pa nam langs pa la nyi ma shar ba ltar gsal bar gyur pa 'di ni/ bdag nyid chen po zhes mtshan yongs su grags pa'i skyes chen dam pa 'di kho na'i bka' drin las byung bar shes
par bya'o/ /de rnams kyis lha rigs 'khon sa skya pa ste mtshan mchog gsum dang ldan pa'i gdung rabs byon tshul las/ sa skya spyi la dbang ba'i gdung rabs rin po che byon
tshul bstan zin to/ /'dir smras pa/ bod yul thub pa'i rgyal tshab sa skya pa'i/ /bstan pa'i rgyun bzang mi nub skyong ba la/ /sprul pa'i gdung brgyud bye ba phrag brgya'i
sgo/ /dang por 'byed mdzad bka' drin ches lhag pa'i/ /bzang po'i mtshan 'chang 'gro ba'i dpal mgon mchog /gang gi dri med rigs kyi rgya mtsho las/ /ngo mtshar chu phran
mkhas grub gdung rigs tshogs/ /rgyun chad med par 'byon 'di e ma mtshar/ /bar skabs kyi tshigs su bcad pa'o// //spyi don gsum pa de las gyes pa'i bla brang rnam bzhi'i
gdung rabs bshad pa la don bzhi ste/ gzhi thog bla brang pa'i gdung rabs bshad pa/ ri chen sgang bla brang pa'i gdung rabs bshad pa/ lha khang bla brang pa'i gdung rabs
bshad pa/ dus mchod bla brang pa'i gdung rabs bshad pa'o/ /dang po la yang tshigs bcad kyi sgo

nas mdor bstan pa dang / de'i don rgyas par bshad pa gnyis las/ dang po ni sa skya pa'i gdung rabs ya rabs kha rgyan las/ bdag nyid chen po byon tshul bshad pa'i rjes de ma
thag tu/ gang de'i btsun mo dang po rgyal po'i lcam/ /mu da gan gyi sras ni bsod nams bzang / /de dang dpon mo buddha gan gyi sras/ /ratna shrI yang gzhon nu'i dus su gshegs/
/btsun mo gnyis pa mang mkhar sogs spe ma/ /ngang mo'i sras ni ti shrI kun blo yin/ /btsun mo gsum pa glang mtsho'i na spe ma/ /nam mkha' rgyal mor grags la sras gsum
ste/ /mkhas btsun chen po nam mkha' legs pa dang / /nam mkha' bshes gnyen gu shrI nam rgyal lo/ /mkhas btsun chen po'i btsun mo khang gsar ma/ /dge 'dun 'bum la ta dben
kun rin 'khrungs/ /kun rin btsun mo nyi thog nam pa'i sras/ /slob dpon chen po blo gros rgyal mtshan yin/ /gnyis pa mnyam med dbon mo dge ma'i sras/ /slob dpon chen po
grags pa blo gros dang / /gcung po kun dga' blo gros rgyal mtshan no/ /blo gros rgyal mtshan btsun mo sa skya ma/ /rgyal mo skyid sras kun dga' dbang phyug ste/ /grags pa
blo gros btsun mo brag dkar ma'i/ /sras mchog blo gros dbang phyug gzhi thog pa'o/ /zhes so/ /gnyis pa de'i don rgyas par bshad pa ni/ spyir rje btsun sa skya pa'i gdung
rabs rin po che 'di nyid dang po gnam lha mched gsum lha las babs pa nas bzung deng sang gi bar du rgyun ma chad par byon nas/ dbus gtsang mnga' ris rgya hor la sogs pa
yangs pa'i rgyal khams chen por

kun gyi 'gro ba ma lus pa'i don mdzad pa yin pa las/ gdan sa 'di nyid spyi la dbang bsgyur ba ni bdag nyid chen po bzang po dpal zhes yongs la grags pa de yan chad la bshad
la/ de nas bla brang go bzhir gyes pa ni/ bdag nyid chen po'i sras ti shrI kun dga' blo gros zhes bya ba des gcung rnams la dam kha rnams dang bla brang kha bzhi so sor
bgos te gnang ba nas byung bar bshad pa yin mod/ 'di la stag tshang lo tsA ba dang / nyi lde ba nam mkha' bzang po/ /dpal ldan bla ma dam pa bsod nams rgyal mtshan gyi dngos
slob shes rab rdo rje la sogs pa gdung rabs mdzad pa phal cher gyi bla brang go bzhir gyes tshul gong ltar yin pa bshad kyang / bla brang kha bzhi'i gdung rabs byon tshul
so sor sde tshan ma bcad par/ kun bsres nas bshad pas/ bla brang so so'i gdung rabs ngos 'dzin pa blo dman pa rnams la cung zad dka' bar snang yang / rje btsun sa skya
pa'i bstan 'dzin ngor rdzong gnyis kyi nang nas/ rdzong lugs kyi bstan pa'i gsal byed dam pa mkhas pa'i dbang po gtsang byams pa rdo rje rgyal mtshan gyis mdzad pa'i gdung
rabs las/ sa skya spyi la dbang ba'i gdung rab byon tshul skabs gcig bla brang bzhi'i gdung rabs rnams byon tshul la skabs re re ste/ skabs lngar phye nas shin tu rtogs
sla zhing brjod bde ba dang / khyad par du rgyal ba gnyis pa dpal ldan sa skya pa'i bstan pa'i gsal byed dam pa/ shes bya'i gnas ma lus pa thugs su chud pas/ 'chad pa
dang / rtsod pa dang / rtsom pa la sogs pa mkhas pa'i bya ba gang la yang thogs pa mi mnga' ba'i mkhyen rab

rgyal ba nyid dang mtshungs pa'i thams cad mkhyen pa dkon mchog lhun grub ces snyan pa'i ba dan dkar po srid pa gsum na g.yo ba des mdzad pa'i rje btsun sa skya pa'i gdung
rabs ya rabs kha rgyan las kyang / bla brang so so'i gdung rabs rnams sde tshan so sor bcad nas 'byung bas/ des na de nyid las go rim ji ltar 'byung pa ltar 'dir rim pa bzhin
du brjod pa ni 'di lta ste/tii shri kun blo/de yang bdag nyid chen po 'di la chos kyi rgyal po 'phags pas lung bstan pa dang / rje btsun ma sgrol mas kyang lung bstan
bzhin sras du ma zhig 'khrungs te/ 'di'i rgyal po'i gdung brgyud spel cig pa'i lung phebs nas khab tu btsun mo drug dang / de'i sngon du sman rtse zhes bya ba'i yul du
rgya mo gcig ste bdun bzhes pa las/ sman rtse ma la sras gcig 'khrungs pa gzhon nu nas sku gshegs/ khab tu bzhes pa'i btsun mo drug gi dang po rgyal po'i lcam mu da gan bya
ba la sras dbang bsod nams bzang po lcam sring gnyis 'khrungs pa'i/ dbang bsod nams bzang po 'dis gzhon nu nas rgya yul du byon nas/ rgyal po yu ba tas sa'i len dbang
gi mtshan gsol/ dpon mo buddha gan btsun mor gnang ste/ btsun mo de la mdo khams su shing byi'i lo ratna bha dra zhes bya ba sras su 'khrungs te gzhon nu la mdo khams su
gshegs/ de las gdung brgyud rim par brgyud pa ma byung la/ phyis kyi gdung rabs mdzad pa po kha cig gis dpon mo buddha gan bdag nyid chen po rang gi btsun mo yin pa lta bu
zhig mdzad 'dug kyang / ya rabs kha rgyan las/ mu da gan gyi sras ni bsod nams

bzang / /de dang dpon mo buddha gan gyi sras/ /zhes bdag nyid chen po'i sras dbang bsod nams bzang po'i btsun mor bshad pa dang / gzhan yang gdung rabs tshad ldan thams cad
las kyang / bdag nyid chen po'i btsun mo sman rtse ma dang / gzhan lung gis phud pa'i btsun mo drug las ma bzhes bar bshad pa dang 'gal bas cung zad mi 'thad dam snyam mo/
/bdag nyid chen po'i btsun mo gsum pa lung gis phud pa'i gnyis pa ni/ yul mang mkhar sog spe/ ming ma gcig ngang mor grags pa ste 'di ni dpon chen ag glen gyi gong du
byon nas/ bdag nyid chen po dang bar lam du mjal/ hor rgyal pos bdag nyid chen po la gdung brgyud spel dgos pa'i lung phebs pa sogs kyi lo rgyus rnams go ba dang / dpon chen
shin tu mnyes nas ma gcig ngang mo bla ma'i btsun mor phul bar grags pa de nyid yin te/ de la sras bla chen kun dga' blo gros rgyal mtshan dpal bzang po yab dgung lo
so brgyad pa sa mo phag gi lo lha khang bla brang du 'khrungs te/ gzhon nu nas kun gyi yid du 'ong ba/ sku gsung thugs kyi rtsal stobs che zhing spobs pa phun sum tshogs
pa/ bkur 'os kun la gus pa dang zhe sar byed pa/ mkhyen rab dang brtse ba chen po zhig tu gyur nas/ thog mar klog yig la sogs pa bslabs pas tshegs med du byang chub par mkhyen/
de nas dges pa rdo rje'i rgyud brtag gnyis la thugs gnyer mdzad nas dgung lo dgu pa'i dus thugs las gsungs pas kun gyi ngo mtshar du 'dzin pa byung zhing / de nas
tshad ma rigs pa'i bstan bcos kyi gtso bo dpal chos kyi

grags pa'i rnam 'grel la gsan sbyong mdzad pas tshegs med du phyin ci ma logs par mkhyen te/ mdor na sku gzhon nu la yab mes kyi chos thams cad thugs su chud pas/ snyan grags
lha'i rol mo phyogs kun tu bsgrags/ de la brten nas hor gyi rgyal po ge gan bya bas gdan 'dren gyi gser yig pa byung ste/ dgung lo bcu gcig pa sa pho byi lo la gong la
phebs nas sa'i steng na 'gran zla med cing / rgya mtsho'i mtha' klas pa'i sa chen po'i bdag po mi'i dbang po chen po A yu par ta'i pho brang chen por chag phebs te/ theg
pa gsum gyi gtam gyis tshim par byas te/ rgyal blon btsun mo sras dang bcas pa thams cad kyis zhabs la gtugs shing / zab pa dang rgya che ba'i chos kyi sgo du ma stsal bas/
bla ma 'di nyid la mi phyed pa'i dad pa thob ste bstan pa'i bdag po chen por mnga' gsol ba la brten/ bdag nyid chen po 'dis kyang bstan pa rin po che'i 'khur bzhes te/
sngar chos rje khu dbon gyi gdul byar gyur te/ smin par mdzad pa rnams kyang shin tu dad cing / rang bzhin gyis mdzes pa la rgyan gyis mdzes par byas pa lta bur gyur/ chos
rje khu dbon gyi gdul byar ma gyur pa'i skad rigs ma gcig pa du ma la theg pa chen po'i chos kyi char chen po phab ste shar phyogs nyi 'og gi rgyal khams thams cad theg
pa chen po'i chos kyis khyab par mdzad ces grags so/ /de nas dgung lo nyer bzhi pa chu pho khyi'i lo slar yang kha ba can gyi sems can rnams la thugs brtse ba chen pos
dgongs pa dang / bdag nyid kyis sngar ma gsan pa'i chos

du ma gsan pa dang / khyad par bstan pa la zhugs la yongs su rdzogs pa dge slong gi dngos po'am bsnyen par rdzogs pa'i sdom pas thugs rgyud phyug par bya ba'i phyir/ dgung
lo nyer bzhi pa chu pho khyi'i lo bod du byon te/ lam bar rnams su yang gdul bya dpag tu med pa smin par mdzad cing / de tshe nyid kyi phyag tu longs spyod kyi dngos po bsam
gyis mi khyab pa byung ba thams cad kyang / bde bar gshegs pa'i bka' 'gyur mtshal gser las bzhengs pa dang / rgya gar gyi mkhas grub bsam gyis mi khyab pa byon pa rnams
kyis bstan bcos ji snyed bod du 'gyur ba kun bzhengs pa dang / gzhan yang bla ma gong ma rnams kyi dus mchod/ zhal bzhugs pa'i bla ma rnams la 'bul ba/ dge 'dun gyi bsnyen
bkur/ skye bo dbul phongs du ma la sbyin gtong la sogs pa gzhan gyi ched 'ba' zhig mdzad ces bshad la/ khyad par gdan sa chen por phebs nas bstan 'dzin gyi skyes bu
du ma la 'bul ba/ dge 'dun khri phrag du ma la gser zho re'i 'bul 'gyed la sogs pa zang zing gi sbyin pa rgya chen po mdzad cing / chos kyi sbyin pa yang skye bo khri phrag
du mar longs pa la theg pa chen po'i sems bskyed kyi cho ga mdzad de/ thams cad la rdzogs pa'i sangs rgyas kyi sa bon btab ste gzhan gyi don yang rlabs po che bsgrubs/
bdag nyid kyang bsnyen par rdzogs pa mdzad pa dang / gzhan yang mkhyen rab kyi dbang phyug dpal ldan seng ges gtso mdzad/ dge ba'i bshes gnyen du ma la dbang / rgyud/ man
ngag byin rlabs la sogs pa gsang sngags zab mo'i chos kyi sgo du ma dang / mdo dang

bstan bcos la sogs pa mang du nod de thugs su chud par mdzad/ de ltar dbus gtsang gi skye bo rnams la chos dang zang zing gi sbyin gtong rgya chen po dang / khyad par bla ma
'di nyid kyis gong du rgyal po chen po la zhus nas/ dbus gtsang rnams la khral med pa yang lo du ma mdzad de/ gangs can gyi skye bo rnams bde ba la bkod nas/ de nas dgung
lo nyer drug pa byi ba'i lo la yab bdag nyid chen po sku gshegs pa na/ gcung rnams la bla brang rnams bgos nas gnang ste/ de yang bla ma mkhas btsun pa sku mched la shel
gyi dam kha dang gzhi thog bla brang gnang / ti shrI legs 'byung sku mched la gser gyi dam kha dang lha khang bla brang gnang / 'jam dbyangs don yod rgyal mtshan sku mched
la shel gyi dam kha dang rin chen sgang bla brang gnang / dbang kun dga' legs pa lcam sring la gser gyi dam kha dang dus mchod bla brang gnang ste/ slar yang gong nas
spyan 'dren pa'i pho nya mngags pa'i ngor shar phyogs la phebs te/ de'i tshe yang rgyal po sras dang btsun mo dang blon po'i tshogs dang bcas pas/ rol mo la sogs pa bkod
pa'i khyad par du ma dang bcas pas pho brang du gdan drangs nas zab pa dang rgya che ba'i chos kyi tshul du ma stsal te/ rgyal bstan me tog kunda'i tshal rgyas pa la zla
ba'i 'od zer phog pa ltar ches cher gsal bar mdzad pa yin la/ de dag ni bla ma 'di'i rnam thar cha tsam yin zhing / rgyas par ni rgya'i yig tshang du bla ma dang rgyal
po gang byon pa thams cad kyi mdzad spyod 'phral la yi ger 'debs bas/ de'i lugs ltar na bla ma 'di dang

bdag nyid chen po 'phags pa blo gros rgyal mtshan dang rnam thar mtshungs pa yin no zhes bshad pas/ skal ldan blo gsal rnams kyis gong du bstan pa'i 'phags pa'i rnam thar lta
bu 'di la yang mnga' bar shes par bya'o/ /de lta bu'i bla ma de nyid zhing 'di bas zhing khams gzhan du 'gro ba'i don rgya che ba la dgongs nas/ dgung lo nyi shu rtsa
dgu pa me mo yos kyi lo me tog ra ba zhes bya ba chos rgyal 'phags pa'i gdan sa che ba gsum gyi nang tshan gyi gnas mchog de nyid du ngo mtshar ba'i ltas du ma dang bcas
te zhi bar gshegs so/ /'dir bla ma dam pa'i dngos slob shes rab rdo rje'i gdung rabs las dgung lo bcu drug pa la gong du byon nas/ nyer lnga pa la bsnyen rdzogs mdzad/ nyer
dgu pa la sku gshegs par bshad mod kyang / ti shrI gdan rabs las/ bla ma 'dis rgyal po'i ti shrI lo bcu drug tsam mdzad ces 'byung ba ltar na dgung lo bcu drug pa nas/
nyer dgu'i bar la lo bcu drug mi longs pa mngon sum du grub pas cung zad brtag par bya'o/ /yang 'dir cung zad dpyad dgos pa'i dogs pa ni/ gtsang byams pa'i gdung rabs las/
bdag nyid chen po yan chad la sa skya spyi la dbang ba'i gdung rabs dang / de'i sras rnams la so sor dbang bsgyur ba'i gdung rabs zhes bshad pa ltar de bzhin yin pa yongs
la grags mod/ de ltar na ti shrI kun blos rang gi gcung rnams la bla brang rnams bgos nas gnang bar bshad pas/ de yan du bla brang go bzhir gyes pa de ma byung la/ go
bzhir gyes pa ti shrI kun blo'i gcung rnams nas byung bas na/ de phyin chad kyi gdung

rabs rnams la so sor dbang bsgyur ba'i gdung rabs dang / bla brang de dang de nas gyes pa'i gdung rabs la/ de dang de'i gdung rabs zhes brjod rigs kyi/ bdag nyid chen po'i
btsun mo mu da gan la lcam sring gnyis 'khrungs pa'i bsod nams bzang po dang / de'i sras ratna bha dra ste yab sras de gnyis dang / ti shrI kun blo rnams la sa skya spyi
la dbang ba'i gdung rabs zhes brjod dgos pa 'dra mo zhig 'dug pa la/ 'di dag kyang so sor dbang bsgyur ba'i gdung rabs kyi khongs su 'dren pa la rgyu mtshan cig yong snang
bas de nyid smras rigs so/ /bdag nyid chen po'i btsun mo spyi grangs kyi bzhi pa/ lung gis phud pa'i gsum pa yul glang mtsho'i na spe ma/ ming nam mkha' rgyal mor grags
pa la yab bdag nyid chen po dgung lo zhe bzhi bzhes pa shing mo sbrul gyi lo mkhas btsun chen po nam mkha' legs pa'i rgyal mtshan dpal bzang po lha rtser 'khrungs te/ mkhas
pa nor bzang dpal la sogs pa bsten nas thugs gnyer mdzad pas/ skyes stobs kyi shes rab phun sum tshogs pas gzhon nu nyid nas yab mes kyi chos rnams thugs su chud pas/
'khor lo chen po'i mngon rtogs la sogs pa rtsom pa yang ci rigs pa mdzad cing / gzhan yang chos skyong che chung gnyis shin tu 'go bas nus pa'i mnga' bdag tu gyur te/ ku
sha la go thug rgyal pos shel dam che ba dang / kun ting gu shrI'i mtshan gsol/ gzhi thog gi go sar bzhugs nas gdan sa/ dgung lo nyer gcig pa nas so dgu'i bar te lo ngo
bcu dgu mdzad/ de'i bar la bstan pa'i

bya ba 'chad nyan sgom gsum dang / rgyal ba'i sku gsung thugs kyi rten bzhengs pa la sogs mdzad pa 'phrin las rgya chen po zhig mdzad cing / khyad par byang pa bdag po ta dben
pas gdan sa chen por zhabs 'dren tshabs ches pa la brten de la dmigs pa'i gur gyi mgon po'i 'bur sku lcam dral las mkhan dang bcas pa dang / mgon po rkyang pa'i 'chams
sku rnams bzhengs nas rab gnas mdzad pa dang du mtshungs par/ byang pa ta dben pa mngon sum du tshar bcad pa sogs chos skyong rnams la mi la mis lab pa'i tshul gyis mthu
stobs thogs med mnga'/ dgung lo so dgu pa chu mo lug gi lo zla ba dgu pa'i tshes brgyad la gzhi thog gzim khang du bde bar gshegs so/ /'di'i gcung che ba bla ma nam mkha'
bshes gnyen du grags pa ni gzhon nu nas sku gshegs/chung ba gu shrI nam mkha' rgyal mtshan dpal bzang po/ yab bdag nyid chen po dgung lo lnga bcu nga gcig pa chu pho byi
ba'i lo la sku 'khrungs te/ gung ru shes rin la sogs pa bsten nas thugs sbyong mdzad pas gzhon nu la yab kyi chos thams cad thugs la chud nas/ tshogs chos yang mang du
gsungs pas snyan grags che bar yod pa na/ gong nas gdan 'dren 'byung ste chag phebs/ mi'i dbang po gong ma'i bla mchod mdzad de/ bstan pa'i bya ba rgya chen po zhig bsgrubs
nas dgung lo nyi shu pa la rgyal po'i pho brang dang nye ba'i sa'i cha me tog ra ba zhes bya bar sku gshegs so/ /des na bdag nyid chen po'i btsun mo nam mkha' rgyal mor
grags pa 'di la sras gsum 'khrungs pa yin zhing / yang stag tshang gdung

rabs las/ sku mched 'di gsum gyi sngon du sras gcig 'khrungs pa gzhon nu la gshegs zhes bshad pa ltar na sras bzhi byung bar yang mngon no/ /'di rnams kyi gcung gu shrI nam
mkha' rgyal mtshan du grags pa 'di yab bdag nyid chen po gshegs pa'i lo 'khrungs pa yin zhes bla ma dam pa'i dngos slob shes rab rdo rjes mdzad pa'i gdung rabs las 'byung
yang / gdung rabs phal che ba las bshad pa ltar yongs su grags pa la 'di nyid bla ma dam pa bsod nams rgyal mtshan dang dgung rtags gcig tu bshad pa dang / khyad par du
bdag nyid chen po'i sras rnams bdag nyid chen po rang gi dgung lo lnga bcu nga gcig pa yan la rdzogs nas nga gnyis pa la bsnyen rdzogs mdzad par yongs la grags pa yin cing
/ bdag nyid chen po gshegs pa'i lo ni drug cu re gsum pa yin pas/ de dus sras 'khrungs na sras yum gyi khong du lo bcu lhag tsam bzhugs pa'am/ yang na bdag nyid chen pos
bsnyen rdzogs mdzad pa'i rjes su slar yang gdung spel mdzad par khas len dgos 'byung bas/ gong du bshad pa nyid dag gam snyam mo/ /'di la mus srad pas gdung rabs su yab
gshegs pa'i lo yin zer te brtag chu pho byi bar byas na bla ma dam pa dang dgung rtags gcig tu yong gsung pa tsam las ma gsungs la/kun dga' rin chen/gang ltar yang bdag
nyid chen po'i sras mkhas btsun nam mkha' legs pa'i blo gros rgyal mtshan nam/ gzhi thog pa mkhas btsun chen por yang grags pa de'i sta ste ngam ring gi yul nas pha ming
khang gsar ba bya ba cig gi bu sring

ma/ ming dge 'dun 'bum du grags pa zhig khab tu bzhes pa la/ sras bla ma chen po ta dben kun dga' rin chen zhes bya ba 'khrungs te rang gi khu bo bla ma dam pa dang bla ma
mnyam med chen po gnyis las rab tu byung zhing / de gnyis dang zhang dbang phyug rgyal mtshan pa gnyis bsten nas bde kye sogs kyi dbang bka' mang du gsan/ gzhan slob dpon
mgon rgyal pa'i drung du rtsa rgyud brtag gnyis bslab ste gdan sar nang du gsungs/ mkhan chen rtogs ldan dang slob dpon 'jam sngon du grags pa la rnam 'grel dang rigs gter
bslab ste shin tu mkhas par mkhyen yang / dus kyi shugs kyis re zhig dbus phyogs su phebs dgos byung nas/ rtse thang sogs su 'chad nyan dang gzigs rtog sogs mdzad pa'i
ngang nas lug lo ta'i si tu byang rgyal gyi chag phyi mdzad nas chu mig tu phebs te der brtag gnyis/ rnam 'grel/ rigs gter/ thub pa dgongs gsal la sogs pa chos mang du gsungs/
de nas bzung ste bdag chen blo gros dbang phyug pa'i bar du gzhi thog pa'i gdung brgyud rnams kyi chu mig tu chos 'khor mang du bskor/ 'ga' zhig gdan chags pa yang
mdzad pas gzhi thog bla brang pa'i gdung brgyud rnams la phyis su chu mig bla brang pa zhes kyang grags te/ gang ltar bla ma 'phags pas chos 'khor rgya chen po bskor ba
nas/ re zhig chu mig 'dir chos grwa cher dar bar ma byung ba la/ ta dben kun rin 'dis chos 'khor bskor ba nas bzung ste/ der chos grwa 'tshogs pa yin zhes kyang grags shing
/ de'i skabs su bla ma 'dis gung ru shes rin pa spyan drangs nas

chos bka' yang mang du gsan/ de nas ta'i si tu'i chag phyi byas nas khyi lo gdan sa chen po 'dir phebs te/ gong ma yon mchod chen pos bla ma 'di nyid la kun ting gu shrI'i
mtshan dang shel dam che ba/ dngul dam che ba sogs gnang nas/ bla ma 'phags pa'i gdan sa gzhi thog gi go sar bskos nas/ bdag nyid chen po 'dis kyang tshogs chen por snga
chos la rtsa rgyud brtag gnyis kyi bshad bka' dang / dro chos la dam pa'i chos mngon pa mdzod/ thub pa dgongs gsal dang / dgongs chos la tshad ma'i bstan bcos chen po rnam
'grel gyi bshad pa dang / bdag nyid chen po sa paN gyis mdzad pa'i tshad ma rigs pa'i gter gsungs te/ chos dung nyin re la thang lnga lnga 'bud ces grags shing / de'i skabs
su gong nas thi ling skya ho si ta dben gu shrI'i mtshan/ dam kha chen mo tho shu dang bcas pa gnang zhing / gzhan yang bstan 'gro'i don rgya chen po zhig mdzad pas
gdan sa'i tshogs chos gsung ba yang gdung brgyud rnams kyi nang nas bla ma 'di rang yun ring zhing / gdan sa yang lo mang po'i bar du mdzad de/ /de nas dgung lo re gcig pa
sa mo yos kyi lo zla ba drug pa'i tshes gnyis la sku gshegs shing / gnas ni chu mig dpal gyi bde chen du gshegs zhes gtsang byams pa'i gdung rabs las bshad la/ stag tshang
gdung rabs las ni bla brang gzhi thog nyid du gshegs par yang bshad do/ /de lta bu'i bla ma ta dben kun rin du grags pa des btsun mo gnyis khab tu bzhes pa las/ btsun
mo snga ma bla brang nyi thog pa'i bu sring ma/ ma gcig nam ba

zhes bya ba la slob dpon chen po gu shrI blo gros rgyal mtshan zhes bya ba me pho rta'i lo zla ba bzhi pa la gzhi thog bla brang du 'khrungs te/ chos rje bla ma dam pa'i drung
du rab tu byung / yab mes kyi chos rnams la sbyangs pa rgya cher mdzad nas/ chos dung dkar po rgyang grags su grags pa bus te tshogs chen por chos kyi dga' ston mang
du mdzad cing / gdan sa bka' bgros pa'i gtso bo bdag po gzhi thog par mtshan gsol/ gzhi thog gi go sar bzhugs nas bstan pa'i bya ba rgya cher mdzad de/ dgung lo lnga bcu
nga lnga bzhes pa lcags pho byi ba'i lo la sku gshegs so zhes mus srad pa rdo rje rgyal mtshan gyis bshad/ stag tshang lo tsA bas dgung lo lnga bcu las ma bzhugs par yang
bshad do/ /grags pa blo gros/yang ta dben kun rin gyi btsun mo phyi ma/ brang mo che'i bla ma mnyam med par grags pa de'i dbon mo ma gcig dge ma zhes bya ba la sras lcam
sring gsum 'khrungs pa'i gcen slob dpon chen po grags pa blo gros zhes bya ba me mo lug gi lo la chu mig tu sku bltams nas/ dpal ldan bla ma dam pa bsod nams rgyal mtshan
dang / bla ma mnyam med pa'i drung du rab tu byung ste/ de gnyis dang bdag po bla ma rnams kyi drung du yab mes kyi chos rnams la gsan sbyong cher mdzad pas shin tu mkhas
par mkhyen cing shab smad dang chu mig sogs su gtso cher bzhugs/ chos skyong che chung gnyis char la shin tu mnga' brnyes pas/ chos skyong 'di gnyis kyi gdams ngag bod
na bzhugs tshad 'di la bzhugs shing / stag tshang lo tsA bas 'di'i drung du chos skyong che chung gi gdams ngag kun thob par lo tsA ba

rang gis bshad pas/ slob ma'i tshogs kyang du ma bskrun par nges shing / de ltar bstan pa'i bya ba rgya chen po zhig mdzad nas dgung lo don gcig pa sa sbrul gyi lo la gshegs
zhes stag tshang lo tsA bas bshad/ yang gtsang byams pa rdo rje rgyal mtshan gyis dgung lo brgyad cu pa me pho stag gi lo la gshegs zhes kyang bshad pas/ gang ltar yang
rje btsun sa skya pa'i gdung brgyud rnams kyi nang nas bla ma 'di dang / theg chen rin po che kun dga' bkra shis gnyis sku tshe mthar phyin pa byung ba yin no/ /de'i gcung
slob dpon chen po kun dga' blo gros rgyal mtshan dpal bzang po ni skyes stobs kyi blo gros phun sum tshogs shing / tshogs chen mor che 'don kyang mdzad/ tshogs chos kyang
gsungs pas kun ngo mtshar ba zhig byung yang sku gzhon nu la zhi bar gshegs shing / slob dpon chen po grags pa blo gros pa lcam sring gsum byung pa'i lcam de ni chung
ngu la shab smad du gshegs zhes bshad do/ /yang ta dben kun rin gyis btsun mo gnyis bzhes pa'i phyi ma'i sras gcung grags pa blo gros dang / snga ma'i sras gcen blo gros
rgyal mtshan gnyis kyis btsun mo re re bzhes pa'i gcen gyi btsun mo yul sa skya ma/ ming ma gcig rgyal mo skyid ces bya ba la sras slob dpon chen po kun dga' dbang phyug
ces bya ba sa pho khyi'i lo la bltams nas gzhon nu nas yab chos la gsan sbyong mdzad pas tshegs med du mkhyen cing / rgyal mkhar rtse pas zhabs tog dbu 'don sogs mdzad nas
gzhi thog gdan sar bskos/ thugs dam shin tu 'phel zhing mthu dang nus pa'i

mnga' bdag tu gyur pas kha'u skyed lhas kyi mgon khang gi zhig gsos sus kyang ma nus pa de 'di nyid kyis mdzad de grub rtags du ma ston pa zhig byung bar grags te/ de la sras
brgyud ma byung la/ sku mya ngan las 'das pa'i lo ni chu po rta'i lo dgung lo zhe lnga pa'i lo de yin par bshad cing / gcung grags pa blo gros kyi btsun mo ni ma gcig
brag dkar mar grags pa de nyid yin te/ de la sras slob dpon chen po chu mig pa blo gros dbang phyug ces bya ba chu pho rta'i lo la 'khrungs shing / gzhon nu nyid nas rab
tu byung ste ngor e wa~M chos ldan du yun ring bzhugs/ mkhas btsun bzang gsum dang ldan pa zhig tu grags shing / 'di yan chad kyis bla brang gzhi thog pa'i gdung rabs rdzogs
te/ bdag chen 'di dgung lo drug cu la nye ba tsam na gshegs par sems te/ gtsang byams pa rdo rje rgyal mtshan gyis rje btsun sa skya pa'i gdung rabs rin po che'i phreng
ba bstar ba 'di nyid/ dpal ldan sa skya 'gram btab nas lo bzhi brgya dang nyag ma gsum 'das pa shing mo phaglug gi lo rtsom par mdzad cing / de'i dus su bdag chen chu
mig pa blo gros dbang phyug tu grags pa 'di dgung lo lnga bcu rtsa bzhi bzhes nas bstan pa dang sems can gyi don la bzhugs par bshad pas so/ /de rnams kyis lha rigs 'khon
sa skya pa ste mtshan mchog gsum dang ldan pa'i gdung rabs rin po che byon tshul las/ gdan sa chen po'i bla brang so sor dbang ba'i gdung rabs kyi nang nas gzhi thog bla
brang pa'i gdung rabs rin po che byon tshul legs par bstan zin to// //'dir smras pa/ tshad med bzhi yi lam

sogs mthar phyin pa/ /'phags pa bzhi yi go 'phang mngon gyur nas/ /skye rga na 'chi'i/chu bo bzhi las 'gro kun 'dren mdzad pa'i/ /bla brang gzhi thog gdung rabs 'di ngo mtshar/
/skyes sbyangs bsgoms pas mkhyen rab dang ldan zhing / /thos bsam bsgrubs pas rang don mthar phyin nas/ /'phrin las rnam bzhis gzhan don skyong mkhas pa'i/ /sprul pa'i
skyes mchog rnams la snying nas 'dud/ /lung dang rtogs pa'i yon tan gyis phyug cing / /bsnyen sgrub las gsum bya ba mthar phyin pas/ /bstan srung dbang po thams cad bran
'khol ba/ /khyed rnams bzhin du bdag kyang 'gyur bar shog /bar skabs kyi tshigs su bcad pa'o// //gnyis pa rin chen sgang bla brang pa'i gdung rabs bshad pa la yang / tshigs
bcad kyi sgo nas mdor bstan pa dang / de'i don rgyas par bshad pa gnyis las/ dang po ni/ rje btsun sa skya pa'i gdung rabs ya rabs kha rgyan las/ gzhi thog bla brang
pa'i gdung rabs byon tshul bshad zin pa'i mjug de ma thag tu/ bdag nyid chen po'i btsun mo zha lu ma/ /ma gcig gzhon 'bum mtshan gzhan lug skyes la/ /ta dben kun rin 'jam
dbyangs don yod pa/ /'gro mgon bsod nams rgyal mtshan mched gsum 'khrungs/ /'jam dbyangs don yod btsun mo zha lu ma/ /ma gcig yon tan dpal 'bum zhes bya'i sras/ /nyi ma
rgyal mtshan bla chen kun rgyal gnyis/ /bla chen kun rgyal btsun mo zha lu ma/ /ma gcig nam mkha' rgyal mo zhes bya la/ /'jam dbyangs chen po nam mkha' rgyal mtshan dang
/ /

mthu stobs dbang phyug bsod nams rgyal mtshan 'khrungs/ /'jam dbyangs nam rgyal btsun mo khro mda' ma/ /ma gcig dpal 'byung rgyal mo zhes bya'i sras/ /rgya dkar shes rgyal
blo gros rgyal mtshan gnyis/ /mthu stobs dbang phyug btsun mo ldan yul ma/ /kun dga' 'bum sras grags pa rgyal mtshan te/ /de rnams rin chen sgang pa'i zhal ngo 'o/ /zhes
so/ /gnyis pa de'i don rgyas par bshad pa ni/ mkhas pa'i dbang po gtsang byams pa rdo rje rgyal mtshan gyis mdzad pa'i gdung rabs las/ bdag nyid chen pos rgyal po'i lung
gis phud pa'i btsun mo drug bzhes pa'i nang nas/ dbang bsod nams bzang po'i yum dpon mo mu da gan bya ba bdag nyid chen po'i btsun mo dang po dang / ti shrI kun blo'i yum
mang mkhar sog spe ma gnyis pa/ gzhi thog mkhas btsun pa sku mched kyi yum glang mtsho'i na spe ma nam mkha' rgyal mor grags pa gsum pa/ /ti shrI kun dga' legs 'byung ba
sku mched kyi yum kun dga' nam mkha'i rgyal mtshan zhes bya ba btsun mo bzhi pa/ bdag nyid chen po'i sras kun dga' legs pa lcam sring gi yum re 'da' ma lha gcig nyi ma rin
chen zhes bya ba lnga pa dang / 'jam dbyangs don yod rgyal mtshan sku mched kyi yum zha lu ma ma gcig gzhon nu 'bum bya ba btsun mo drug par mdzad nas/ bla brang so so'i
gdung brgyud byon tshul gyi go rim yang gzhi thog pa'i rjes su lha khang bla brang pa/ de nas dus mchod pa/ de nas rin chen sgang bla brang pa'i gdung rabs byon pa'i tshul
bshad kyang / btsun mo rnams go rim de nyid yin pas bla brang so so'i gdung rabs

byon tshul gyi go rim yang de ltar bshad pa la 'gal ba med mod/ 'on kyang thams cad mkhyen pa dkon mchog lhun grub kyis bla brang bzhi'i gdung rabs rnams kyi nang nas gzhi
thog pa'i gdung rabs snga mo nas rdzogs shing / de'i rjes nas rin chen sgang pa'i gdung rabs mi bzhugs pa snga bas gzhi thog pa'i rjes su rin chen sgang pa dang / de nas
lha khang pa'i gdung rabs thams cad mkhyen pa dkon mchog lhun grub kyi dus su yang bzhugs pas na rin chen sgang pa'i rjes su lha khang bla brang pa'i gdung brgyud byon tshul
bshad pa dang / de nas dus mchod bla brang pa'i gdung rabs ni bstan 'gro'i don du deng sang yang bzhugs shing / da dung yang ji srid 'khor ba ma stongs kyi bar du 'byon
pa'i rten 'brel la dgongs nas/ dus mchod bla brang pa'i gdung rabs byon tshul bla brang kun gyi phyis nas 'chad pa/ gzhan las ngo mtshar rmad du byung ba'i legs bshad
yin pas go rim de bzhin du 'dir yang gzhi thog pa'i rjes su rin chen sgang pa/ de nas lha khang pa/ de rjes su dus mchod bla brang pa 'chad pa nyid legs pa yin pas/ta dben
kun dga' nyi ma/de yang bdag nyid chen po'i btsun mo drug pa yul zha lu ma/ sku zhang mgon po dpal gyi sras ming ma gcig gzhon 'bum zhes bya ba'am yang ming gzhan ma gcig
lug skyes su grags pa la/sras sku mched gsum 'khrungs pa'i gcen po ta dben gu shrI kun dga' nyi ma yab dgung lo zhe brgyad pa'i dus la 'khrungs shing / gzhon nu nas yab
chos mtha' dag thugs su chud pas rin chen sgang gi chos rgyal 'phags pa'i chos khri'i steng

nas chos mang po gsungs/ snyan grags thos pas gong nas gdan 'dren pa byung ste byon nas rgyal po chen po'i bla ma mdzad cing ta dben gu shrI'i mtshan gsol/ shel dam che ba
tho shu dang bcas pa gnang / gzhan yang bstan pa'i bya ba rgya cher mdzad de chu pho khyi'i lo la rgyal po'i pho brang chen por ngo mtshar ba'i ltas du ma dang bcas bde bar
gshegs/ zhes grags so/ /rin chen sgang bla brang/'jam dbyangs don yon rgyal mtshan/bla ma de'i gcung che ba ni 'jam dbyangs don yod rgyal mtshan du grags pa ste/ yab dgung
lo zhe dgu bzhes pa lcags pho khyi'i lo la zha lu khang gsar du 'khrungs te/ bla ma 'di nyid sngon gyi bsod nams kyi rgyu mthun pa las nye bar grub pas sku mdzes shing
brjid chags pa/ mthong ba tsam gyis skye bo kun gyi yid 'phrog cing skye ba bdun pa'i mtshan nyid mnga' ba/ gsung snyan cing gdangs gsal ba/ brjod pa dag pa/ thugs rang
bzhin gyis snying rje che zhing byams pa'i stobs mnga' ba ste/ mdor na 'gro ba kun gyi rtsa lag tu gyur pa zhig ste gzhon nu nyid nas sangs rgyas kyi bstan pa la dad gus
dang sri zhu che zhing / yab mes kyi chos la sbyangs pa mthar phyin pa mdzad/ gzhan yang mkhan chen bsod nams grags pa/ bla ma dpal ldan seng ge dpang lo tsA ba blo gros
brtan pa/ brag kha ba grags pa seng ge chos rje na bza' ba bsod nams dpal/ rgyal sras thogs med pa/ bla ma sron pa chos dpal bzang po sogs gus pas bsten nas/ de dag la
mnga' ba'i sems bskyed/ dbang khrid lung man ngag bshad bka' dang bcas pa legs par gsan nas thugs su chud pa mdzad cing / thos bsam gyi sgro 'dogs

chod par mdzad nas/ gzhan la 'chad pa dang / rtsod pa dang / rtsom pa dang / rang don du bsgom pa la sogs pa bstan pa'i bya ba kho nas dus 'da' ba ste/ de'i skabs su gzhi thog
pa mkhas btsun chen po de gzhi thog gi gdan sar bzhugs yod pa na/ bla ma 'di la zhal ta mdzad nas bla ma 'dis tshogs chen por rnam 'grel/ rigs gter/ mngon pa gong 'og
mdo sde rgyan/ spyod 'jug thub pa dgongs gsal la sogs pa gsungs te nyin re bzhin dung theng bdun bdun bus nas/ chos thun bdun bdun dang / gzhan yang gang la gang dgos kyi
chos kyi sbyin pa rgya chen po mdzad nas rgyal ba'i bstan pa nyin mo ltar ches cher gsal bar mdzad pas kun la 'jam pa'i dbyangs zhes grags shing / zang zing gi sbyin pa
yang longs spyod kyi dngos po ci byung ba thams cad kyang dkon mchog mchod pa dang / dge 'dun gyi sde 'dzugs pa/ bstan bcos 'gyur ro cog bzhengs pa dang / gzhan yang skye
bo sdug phongs rnams la sbyin gtong la sogs pa gzhan gyi ched kho na ma gtogs rang don du 'dzin chags cung zad kyang mi mnga' zhing / gzhan yang kha ba can gyi skye dgu
rnams kyi bde skyid 'byung ba'i sgo gcig po ni rje btsun sa skya pa'i gdung brgyud rin po che 'di nyid yin pas 'di nyid kyang rgyun mi chad par 'byung ba'i phyir rigs kyi
sras 'ga' zhig kyang bskrun par mdzad de/ phyis su mkhan chen bsod nams grags pa'i drung du gcung dang lhan cig bo dong bya rgod gshong du rab byung bsnyen rdzogs mdzad/
de ltar lugs gnyis kyi sgo nas rgyal ba'i bstan pa

ches cher gsal bar mdzad pa'i snyan pa'i grags pa lha rnams kyis phyogs kun du bsgrags pas sa'i bdag po chen po'i lung bzang po yang phebs/ ta dben gu shrI'i mtshan dang shel
gyi dam kha rnams gnang nas bstan pa'i bdag por mnga' gsol te/ mdor na bla ma 'di'i rnam par thar pa ni 'jam dpal gyi zhing gi bkod pa nas bshad pa bzhin dang / mdo sde
rnams kyi zhu ba po dang / 'khor dang sdud pa po 'jam dpal grags pa'i mdzad tshul bsam gyis mi khyab pa rnams kyang bla ma 'di'i rnam par thar pa dang mtshungs pa yin no
zhes grags so/ /de ltar bstan pa dang 'gro ba'i don rgya chen po zhig mdzad nas/ dgung lo sum cu so lnga bzhes pa shing pho spre'u'i lo zla ba lnga ba'i tshes bcu gcig
la rin chen sgang bla brang gi gzim khang gong mar sku gshegs nas/ pur bzhu ba'i dus su du gseb nas 'jam dbyangs smra ba'i seng ge'i rnam par byas nas bar snang la byon pa
yang las dag pa 'ga' zhig gis mthong zhes grags la/bla ma dam pa bsod nams rgyal mtshan/bla ma 'di'i gcung ni dpal ldan bla ma dam pa bsod nams rgyal mtshan dpal bzang
po zhes grags pa de nyid yin te/ 'di ni bdag nyid chen po lnga bcu rtsa gcig bzhes pa chu pho byi ba'i lo la zha lu khang gsar du 'khrungs shing / ngo mtshar ba'i rnam par
thar pa ni bsam gyis mi khyab cing / sa la gnas pa'i byang chub sems dpa'i ye shes kyis kyang dpag par dka' ba zhig mnga' ba yin te/ de yang dang po lhums su 'jug pa'i
dus su yum gyi rmi ltas la nyi ma'i dkyil 'khor lto bar bzhugs pa'i snang ba dang / g.yas ru gtsang po 'thungs pa la sogs pa rmis

pas/ sku bltams pa'i tshe mtshan nyi ma bde ba'i blo gros zhes btags te/ 'khrungs ma thag nas 'gro ba kun gyi yid du 'ong zhing mdzes pa/ skyon gyi rnam pa gang yang med pa/
yon tan du mas rgyud phyug pa/ dge ba'i bshes gnyen gyi rigs su gyur pa dang / smra shes pa nas dben pa la dga' zhing brkam chags med pa dang / yon tan dang sgrub pa la
brtson pa/ byis pa'i spyod pa las 'das pa/ sku gsung thugs kyi rtsal stobs che zhing spobs pa phun sum tshogs pa/ bkur 'os kun la gus pa dang zhe sar ldan pa zhig byung
zhes grags la/ gzhan yang sku gzhon nu nyid nas ting nge 'dzin la mnga' brnyes mngon par shes pa dang ldan zhing / chos rje nyan po bsod nams brtan pa la 'khrungs nas zla
ba gsum tsam 'das pa na 'khor lo bde mchog dril bu pa'i dbang dang / dgung lo gsum bzhes pa na mkhas grub chen po rong pa shes rab seng ge'i sku rim pa mdzad de/ de'i drung
du gshed dmar lha lnga'i dbang bskur ba yang gsan/ gzhan yang bla ma bsam sdings pa zhang las tshe dpag med kyi dbang dang / sgro mon can gyi bla ma bzang po pa las sa
lugs kyi 'jam dpal a ra pa tsa na'i lung dang gdams pa nos te/ bla mas kyang sgrub grogs mdzad de/ zla ba gsum tsam mgon po 'jam pa'i dbyangs la sgrub pa mdzad pas thugs
rab thogs pa med pa byung ste/ rtsom pa thams cad kyi mgor 'jam pa'i dbyangs la mchod brjod mdzad cing / de nas bla ma rin chen dpal bzang po'i drung du/ rtsa ba'i rgyud
brtag pa gnyis pa la gsan sbyong mdzad pas

legs par thugs su chud de/ dgung lo brgyad pa la rin chen sgang du sde snod 'dzin pa du ma'i dbus su rgya bod kyi mkhas grub du ma dang / yab mes kyi gong ma rnams kyi bzhed
srol phyin ci ma log par rnam grangs du ma gsal zhing rgya che ba gsungs pas/ sde snod 'dzin pa thams cad kyang ngo mtshar zhing snyan pa'i grags pa chen po bsgrags/ de
nas bla ma de nyid kyi drung du kye rdo rje'i phyag len dang / gzhan yang sa skya pa'i yab mes kyi chos kun mthar phyin par mdzad cing / jo nang pa'i lugs kyi dus kyi 'khor
lo'i rdzogs rim zab mo sbyor ba yan lag drug pa'i man ngag dang / thugs rje'i dbang phyug gi dmar khrid zhus pas 'jam pa'i dbyangs kyi zhal gzigs te/ ting nge 'dzin gyi
sgo du ma thugs la 'khrungs shing yab bdag nyid chen po la yang 'khor lo bde mchog dang / dges pa rdo rje dang / sgrol ma la sogs pa'i dbang bskur du ma dang / chos skyong
che chung gi rjes gnang sogs rjes gnang gi rigs du ma dang / theg pa chen po'i thugs bskyed la sogs pa mang du gsan nas thugs su chud par mdzad/ de nas dgung lo bcu
gcig pa la bla chen kun dga' blo gros kyi drung du dge bsnyen gyi sdom pa dang / theg chen sems bskyed/ bde kye yo ga dang bcas pa'i dbang / chos skyong gi skor du ma dang
tshogs bdag dmar chen gyi rjes gnang sogs gsan cing / dgung lo bcu drug pa'i dus gzhung lugs rgya mtsho'i pha rol du son pa bla ma dpal ldan seng ge ba la tshad ma'i bstan
bcos chen po/ dpal chos kyi grags pa'i rnam 'grel la sogs pa mtshan nyid phyogs du ma

dang / rdo rje 'phreng ba la sogs pa'i dbang bka' dang / gsung ngag lam 'bras la sogs pa khrid dang / gzhan yang byin rlabs dang / man ngag dang / rgyud 'bum gyi lung la sogs
pa bla ma de la bzhugs pa phal che ba gsan cing thugs su chud par mdzad do/ /de nas dgung lo bcu bdun pa la gangs can gyi 'dul ba 'dzin pa chen po jo gdan tshogs pa'i
mkhan po bsod nams grags pa la mkhan po zhus/ slob dpon mkhas mchog dpal ldan seng ges mdzad cing / grib tshod pa bla ma bzang po bas mdzad de rab tu byung nas bsod nams
rgyal mtshan dpal bzang po zhes bya bar mtshan gsol/ de nas dgung lo nyi shu pa'i dus sngar gyi mkhan slob gnyis dang / grib tshod pa bla ma don gsal ba/ grogs dan pa bla
ma grub rgyal ba la sogs pa dad pa'i dge 'dun mkhas shing btsun pa/ bstan pa 'dzin pa'i gnas brtan chen po bcu bdun tsam gyi dbus su/ bo dong bya rgod gshong gi gtsug lag
khang du gcen 'jam pa'i dbyangs don yod rgyal mtshan dang mched gnyis kyis bsnyen par rdzogs par mdzad cing / mkhan chen bsod nams grags pa dang / mkhan chen bsod nams
bzang po gnyis kyi drung du 'dul ba mdo rtsa/ lung sde bzhi la sogs pa 'dul ba'i cha lag lag len dang bcas pas thog drangs/ chos kyi rnam grangs du ma gsan te/ de nas bzung
ste phyi dro'i kha zas dang sha chang zhal la mi reg pa dang / de dag la sogs pa nyes ltung phra mo la'ang khyad du mi gsad cing / pham lhag sogs kyi nyes pas gtan gos
ma myong zhes kyang khum

mo/ /yang lo tsA ba chen po dpang blo gros brtan pa'i drung du dgung lo bcu dgu pa la dpal ldan sa skya'i seng ge sgang gi mdun gyi khab ces pa'i khang bzang zhig tu/ gcen
'jam dbyangs don yod rgyal mtshan pa dang gnyis kyis mngon pa kun las btus kyi bshad bka' dang / gzhan yang 'phags pa klu sgrub kyi bstod tshogs la sogs pa dang / dgung lo
nyer gcig bzhes pa'i tshe rin chen sgang bla brang du dbu ma rtsa ba shes rab 'phags pa klu sgrub kyis mdzad pa dang / de'i tshig gi 'grel pa tshig gsal du grags pa dang
/ don gyi 'grel pa dbu ma 'jug pa dpal ldan zla ba grags pas mdzad pa rang 'grel dang bcas pa dang / dbu ma bzhi brgya pa 'phags pa lhas mdzad pa 'grel pa dang bcas pa
la sogs pa dbu ma'i gzhung lugs mtha' yas pa zhig dang / gzhan yang 'khor lo bde mchog lha lnga lha bcu gsum ma sogs kyi sgrub thabs kyi lung dang / yang gshin rje gshed
kyi skor du ma dang / sgrol ma'i sgrub thabs las tshogs dang bcas pa rnams gsan cing / dgung lo nyer gnyis bzhes pa na bo dong er lo tsA ba de nyid kyi drung du sa'i dngos
gzhi/ mngon pa kun las btus kyi 'grel pa rgyal sras ma dang byams chos phyi ma bzhi 'grel pa dang bcas pa dang / nyi shu pa rtsa 'grel/ sum cu pa rtsa 'grel la sogs pa
dang / yang dgung lo nyer gsum pa'i dus su bo dong gi byang chub lung zhes bya ba der mngon pa kun las btus kyi bshad pa'i dbu btsugs nas dpal ldan sa skya'i chos rje lo
tsA ba nyid kyi gzim khang du de'i 'phro gsan nas/ 'di'i drung du mngon pa kun las btus kyi bshad pa

tshar gnyis gsan cing / gzhan yang de'i dus su thub pa dgongs rgyan gyi bshad pa dang / bslab pa kun las btus/ klu sgrub kyi mdo kun las btus/ jo bo chen po'i chos chung brgya
rtsa/ ba ri ba nas brgyud pa'i sgrub thabs brgya rtsa dang / gzhan yang sgrub thabs rgya mtshor grags pa la sogs pa gsan la/ yang dgung lo nyer bzhi bzhes pa'i tshe/
bo dong er tshad ma kun las btus phyogs glang gis mdzad pa rang 'grel dang bcas pa dang / gzhan yang gtan tshigs thigs pa/ 'grel pa brtag pa rtsod pa'i rigs pa/ rgyud gzhan
grub pa la sogs pa dpal chos kyi grags pas mdzad pa'i tshad ma'i bstan bcos du ma dang / dpal dges pa rdo rje'i rgyud kyi 'grel pa rdo rje snying 'grel la sogs pa mdo
sngags kyi chos tshul rgya mtsho lta bu zhig gsan nas thugs su chud par mdzad de/ dpal dus kyi 'khor lo la mchan mdzad par yang bskul/ de nas 'di'i rgyud bshad yongs su rdzogs
pa gsan cing / de'i dus su chos rje lo tsA ba chen pos kyang bdag nyid chen po 'di la khyed kyis dus 'khor rgyud 'grel ci nas kyang mkhyen par mdzod cig ces pa'i bka'
stsal la brten nas/ dus kyi 'khor lo'i bstan pa'i gsal byed dam par gyur nas dus 'khor 'grel chen du grags pa yang mdzad pa yin te/ chos rje rang nyid kyi zhal nas/ de
gong du dus 'khor la 'dun pa cher med na'ang / chos rje lo tsA ba nyid kyi gsung nan cher byon pa las/ de'i thugs dgongs rdzogs pa'i ched du 'bad rtsol cher byas pas/ dpal
dus kyi 'khor lo'i rgyud 'grel chen po'i

tshig don la blo kha phyogs tsam byung ba 'di de nyid kyi bka' drin yin zhes kyang gsungs shing / spyir yang bla ma rnams kyi nang nas lo tsA ba 'di nyid la mi phyed pa'i dad
pa mnga' ste/ 'bel gtam mdzad pa'i gnas skabs kun tu bla ma 'di nyid kyis dang por slob gnyer la dka' spyad mdzad tshul/ las rgyu 'bras la shin tu 'dzem pa mdzad pa'i
rgyu mtshan dang / gsung bgros gnang ba kun kyang khyad par du che tshul sogs mkhas btsun bzang gsum gyi yon tan rnams dges tshor dang bcas kun la gsungs pa dang / bdag nyid
chen po rang la bka' drin lhag par che ba'i bla ma lnga yod pa'i gcig lo tsA ba chen po 'di yin zhes kyang grags la/ gang ltar bdag nyid chen po 'dis lo tsA ba chen po
'di nyid kyi drung du mdo sngags kyi chos tshul rgya mtsho lta bu zhig gsan cing thugs su chud par mdzad mod kyang / rje btsun sa skya pa chen po la dam chos sgo skyel
gyi tshul du rje btsun rnal 'byor gyi dbang phyug nyid byon nas legs par stsal ba'i gsung ngag rin po che lam 'bras bu dang bcas pa'i gdams ngag ni/ dpal sa skya pa'i chos
lugs sangs rgyas nas da lta'i bar du snyan brgyud bzhi'i gdams pa bar ma chad pa'i byin rlabs kyi brgyud pa dang / gdams pa dang ldan pas bskyed pa'i rim pa la brtan pa
thob cing / rdzogs rim gyi ting nge 'dzin mang po thugs rgyud la 'khrungs pas tshe 'di nyid la grub pa brnyes pa'i rdo rje 'dzin pa chen po/ mkhas grub kyi skyes bu dam
pa rnams kyi gtsug gi rgyan du gyur pa rgyal ba brag phug pa chen po bsod nams dpal ba'i drung du gsan pa yin te/ 'di'i drung du thog

mar dpal dges pa rdo rje yab bka' yum bka' gnyis kyi rgyu dbang zab mo dang / de nas dges pa rdo rje yab yum gyi lus dkyil kyi dbang dang / gsung ngag rin po che'i gzhung khrid
yongs su rdzogs pa cha lag dang bcas pa nyams khrid du gsan nas/ de'i dus su rten 'brel bsgrigs pa'i phyir bla ma brag phug pa nyid kyi gzim mal du chos rje nyid thugs
dam mdzad cing nyams khrid skyong bar bzhugs su gsol ba na/ ting nge 'dzin gsum skyon med thugs la 'khrungs pas/ bla ma brag phug pa'i gsung gis/ rang re tshos lo dang
zla bar bsgoms pa bas/ drung pa 'dis zhag re bsgom pa ting nge 'dzin gyi skye tshul bzang bar 'dug 'di ni tha mal par mi 'dug ces gsungs pa sogs kyi sgo nas bsngags pa yang
cher mdzad pas thams cad ngo mtshar du gyur/ de ltar bla ma de'i drung du snga phyir gsung ngag gis thog drangs/ gzhan yang bde mchog lU nag dril gsum/ gshed dmar lha
bcu gsum ma/ 'jigs byed rwa lugs/ mahA mA yA/ sgrol ma lha bcu bdun ma la sogs dbang bka'i rigs du ma dang / rigs gsum spyi gtad/ rim lnga'i byin rlabs/ phyag rgya chen
po yi ge med pa/ brda don gsal ba/ ku ru kulle'i byin rlabs la sogs pa byin rlabs kyi rigs du ma dang / nA ro mkha' spyod/ mai tri mkha' spyod/ phag mo las bcu rnams kyi
byin rlabs dang / gzhan yang zhi byed so nas brgyud pa'i byin rlabs dang / seng gdong can gyi rjes gnang / rje btsun sa skya pa'i chos skyong che chung gnyis kyi rjes gnang
/ 'jam dpal blo

'phel gyi rjes gnang la sogs pa rjes gnang gi rigs du ma dang / gzhan yang rje btsun gong ma gsum gyi gsung 'ga' re dang / chos rje khu dbon gyi gsung 'bum phal che ba'i lung
dang / gzhan yang sa skya pa'i lugs kyi gegs sel 'phrul 'khor rlung sbyor dang bcas pa ste mdor na dbang khrid lung man ngag la sogs pa du ma zhig dang / de dag gi phyag
len phra mo tshun chad kyang ma 'dres par yongs su rdzogs par gsan nas thugs su chud par mdzad pa dang / sngar bla ma gzhan las thob pa du ma yang 'di nyid la bskyar nas
gsan par mdzad pa yin la/ de ltar mdzad pa'i rgyu mtshan yang chos rje nyid kyi gsung las/ bla ma 'di ni rje sa skya pa nas brgyud pa'i chos skor la byin rlabs kyi rgyun
ma chad cing / dam tshig gi sel cig kyang ma zhugs pas byin rlabs kyi bka' babs pa'i sgo nas bskyed rdzogs kyi ting nge 'dzin khyad par can thugs rgyud la 'khrungs shing
/ bla ma gong ma'i phyag len rdo rje dril bu 'dzin tshul tshun chad kyang ma 'dres par skyong ba'i brgyud pa rnam par dag par 'dug pas/ ngas sngar gzhan du thob pa'i sa
skya pa'i chos mang po'ang slar bskyar nas zhus zhes gsungs pa ltar dang / khyad par du bla ma de nyid kyi drung du nA ro mkha' spyod kyi rdzogs rim rtsa dbu ma bskyangs
pa'i skabs/ gtum mo'i dmigs pa skyong ba'i dus su 'bad rtsol cher ma dgos par lus thams cad mer 'bar ba snyam byed pa'i nyams bzang po skyes shing / deng sang yang skabs
la lar 'ong gi 'dug ces chos rje nyid kyis gsungs pa ltar gyi bla ma brag phug pa 'di nyid bla ma gzhan las spangs

rtogs kyi yon tan khyad par che zhing chos brgyud kyang gtsang ba dang / phyag len rnams kyang 'di'i rnam par dag pa tsam gzhan gang yang med par mkhyen nas/ 'di nyid la phu
dud du mdzad pa dang / chos kyang brgyud pa 'di la thob pa rnams mthil du mdzad pa yin zhes kyang grags so/ /de ltar bla ma de'i drung du zab cing rgya che ba'i chos skor
du ma zhig gsan pa de'i dus su bla ma des sa skya pa la sngar yang bzang ngan gyi gnas tshul 'di lta bu byung zhes sngar byung gi tshul 'ga' re dang / da lo bcu tsam nas
sa skya pa la 'di ltar 'byung zhes gsungs te ma 'ongs pa mang po lung bstan cing / khyad par du chos rje bla ma rang nyid la drung pa khyed la hor gyi gdan 'dren yong
bar 'dug der byon na'ang 'gro don chen po 'ong / 'on kyang sku tshe thung bar 'dug 'byon mi 'byon khyed rang la dbang 'ong bar 'dug cing / spyir bstan pa la phan pa rgya
chen po 'ong bar gda'/ khyad par du gsung ngag rin po che'i brgyud 'dzin chen por 'gyur bar gda' bas/ chos bdag po la 'phrod pa lags pas gsung ngag dar rgyas su mdzad pa
zhu zhes lung bstan pa'i tshig mang po gsungs shing / gzhan yang bdag nyid chen po 'dis yongs 'dzin du ma zhig gus pas bsten pa'i nang nas/ rtsa rlung gi yon tan phul du
byung ba las bde drod kyi nyams rtogs bsam gyis mi khyab pa mnga' ba'i bla ma sron pa chos dpal bzang po la sbyor drug gi khrid dang / khyad par khong pa rang gi srog rtsol
thun mong ma yin pa rnams dang / gshed dmar lha lnga'i dbang dang / gzhan gshin rje gshed kyi man ngag

bskyed rdzogs dang 'brel pa mang po gsan cing thugs su chud par mdzad la/ gzhan yang dam pa'i chos la ngoms pa med pa lta bu'i tshul gyis phyi nang gi yon tan mang pos rgyud
bltams pa'i rdo rje 'dzin pa chen po gan pa rin chen rgyal mtshan la yang gur rigs bsdus/ gsang 'dus 'jam rdor dang 'phags lugs kyi dbang / dgra nag gdong drug bde mchog
bcu gsum ma mai tri lugs/ mahA mA yA/ bde mchog nam mkha' dang mnyam pa'i dbang dang byin rlabs/ a ra pa tsa na'i rjes gnang sogs rjes gnang gi rigs du ma zhig dang / gzhan
yang yang dag mar me dgu pa'i dbang dang / phur pa sa lugs kyi dbang / smad las drag po sgrol ba'i rjes gnang gzhan yang rgyud dang / 'grel pa dang / bstan bcos du ma
zhig gi lung la sogs pa mang du gsan nas thugs su chud par mdzad cing / yang rtsod pa'i dus kyi thams cad mkhyen pa gnyis par gyur pa'i mkhas mchog bu ston rin po che'i
drung du dgung lo rtsa lnga drug tsam nas snga phyir gdan sa chen po nyid dang / bo dong dang / 'bras yul rnams su spyan drangs nas gdan bzhi'i dbang / rdo rje dbyings kyi
dbang / dpal mchog rigs bsdus kyi dbang / rtse mo rigs bsdus kyi dbang la sogs pa dbang bskur gyi rigs zab cing rgya che ba du ma dang / rgyud kyi bshad bka' dang / gzhan
yang rgyud dang de'i 'grel pa/ sgrub thabs/ dkyil chog man ngag la sogs pa rgya gzhung tshad ldan bsam gyis mi khyab pa zhig dang / bu ston lo tsA ba nyid kyi gsung rab
phal che ba la sogs bod gzhung khungs thub so so skye bo'i

blos dpag par dka' ba zhig gsan te/ mdor na mkhan chen bu ston rin po che'i gsan yig tu yod pa'i sngags kyi skor phal mo che gsan cing thugs su chud par mdzad de/ chos rje
bu ston gyis rtsom pa phal cher gyi bskul ba po'ang mdzad la/ gzhan yang 'jig rten dbang phyug gi sprul pa'i skur gyur pas byang chub sems dpa'i spyod pa rlabs chen thugs
la 'byongs shing / byang chub sems dpa'i sde snod rgya mtsho lta bu'i pha rol tu son pa'i sems dpa' chen po thogs med pa'i zhal la'ang / khams gsum rnam rgyal gyi dbang
la sogs pa mdo sngags kyi lung man ngag du ma gsan cing / bdag nyid chen po 'dis kyang chos kyi dga' ston ci rigs pa stsal la/ gzhan yang sdom brtson dam pa mkhan chen gzhon
nu mgon po la bla ma gong ma rnams la ma gsan pa'i dbang / byin rlabs/ rjes gnang mang po dang / bod du ji snyed 'gyur ba'i bya spyod kyi rgyud dang / gdams ngag phran
mang po dang / mdo sil bu du ma dang / phal po che'i phyed tsam rnams dang / yang lo chen byang chub rtse mor grags pa la sgra'i skor rnams gsan sbyong mdzad de/ bdag nyid
chen pos kyang lo tsA ba 'di la dbang bka' lung bka' du ma stsal zhing / de ltar bka' drin shin tu che ba'i bla ma lnga gtso bor gyur pa'i mkhas grub kyi bla ma bsam
gyis mi khyab pa zhig bsten nas thos pa rgya mtsho lta bu zhig mnga' bar mdzad pa zhig yin te/ bdag nyid chen po 'dis rje btsun sku mched sogs gong ma rnams kyi gsan yig
la gzigs pa'i tshe/ rje rang gi gsung las/ rje btsun gong

ma'i gsan pa phal che ba zhig da lta nub nas khung gtor 'dug na'ang / da lta yod tshad thams cad thob pa cig byed bsams kyang hor gyis gtser nas thabs ma byung / sngon rje
btsun bsod rtse chu bo ganggA tshun chad kyi rdo rje 'dzin pa rnams kyi nang na gsan rgya che bar grags/ ngas kyang de dang cha mthun cig bya bsam yang hor gyis ma ster/
da khyed rnams kyis 'bungs la de bzhin gyis shig ces gsungs pa ltar thugs kyi 'dun pa de lta bu mdzad nas/ bod na bzhugs pa'i chos ji snyed pa phal mo che zhig gsan cing
/ gsan pa de thams cad la'ang sbyor byung gi brtson 'grus phul du phyin pas bla ma so so'i bzhed srol phyag len phra mo tshun chad kyang so sor ma 'dres la dag gsal thon
par mdzad pa ste/ bdag nyid chen po rang gi gsung las/ da lta bod na yod pa gcig la mkhan chen bu ston pa'i brtson 'grus la sus kyang mi do/ de min gzhan zhig la nga yang
brtson 'grus chung rgyu med par yod ces gsungs pa ltar yin zhing / de ltar dgung lo nyi shu rtsa drug pa yan chad du gdan sa chen po dang / bo dong e dang / byang chub lung
dang / sgro mon can dang / tsha mo rong gi byang chub rdzong dang / brag kha dang / na bza' brag phug rnams su gtso cher bzhugs nas/ sngar brjod pa'i bla ma rnams la
chos kyi rnam grangs mang po gsan pa dang / bdag nyid kyang rim gnyis zab mo'i thugs dam la mnyam par 'jog pa dang / mdo rgyud bstan bcos rnams kyi gzigs rtog don du gnyer
ba rnams la 'chad pa dang / rtsod pa dang / rtsom pa la sogs pa bstan pa'i bya ba kho nas nyin mtshan kun 'da'

bar mdzad cing / de ltar skyes bu dam pa 'dis snyan pa'i grags pas phyogs thams cad khyab pa la brten dgung lo nyer bdun bzhes pa'i tshe lo gcig gi nang du hor gyi gdan 'dren
theng gsum byung ste/ sngar bla ma na bza' brag phug pas hor yul du byon na sku tshe ring po mi yong gsungs pa thugs kyi dkyil du bzhag nas thabs lam sna tshogs pa zhig
mdzad cing / dbus gtsang gi sde dpon rigs du mas spyan drangs te bsnyen bkur zhing / zab rgyas chos kyi sbyin pa phul du byung ba yang gnang zhing / khyad par gdan 'dren
pa'i gser yig pa rnams dang bcas lha sar phebs/ jo bo rin po che la gser chab gsol/ bstod pa sdeb legs rgyan gyis bkra ba zhig mdzad pas/ nam mkha' las 'ja' dang me tog
gi char la sogs pa ngo mtshar ba'i ltas du ma byung bas thams cad ngo mtshar du gyur/ de nas gung thang nas gdan 'dren pa'i pho nya mngags pa dang der phebs nas zla ba drug
tsam bzhugs/ de nas yang skabs shig bsam yas su mkhan po bo dhi sa twa'i dbu thod gdan drangs te gzungs dang rten khyad par can mang pos nang rdzong mdzad nas bstod pa
khyad par du 'phags pa zhig dang / mchod pa'i bye brag bsam gyis mi khyab pa mdzad pa'i tshe'ang nam mkha' las me tog gi char 'bab pa dang / lha'i rol mo'i sgra grag pa
la sogs pa shin tu ngo mtshar ba du ma byung bas/ gser yig pa rnams kyang shin tu ngo mtshar zhing mi phyed pa'i dad pa thob par gyur cing / de nas 'od zer can gyi sgrub
pa la sogs pa thabs du ma zhig mdzad pas rim gyis gser yig pa'i

'jigs pa las grol te/ snga gong bdag nyid chen po rang gi mnal lam du/ hor 'ga' zhig gis sgor mo lung med pa zhig phul ba rmis te/ mnal sad nas thugs dgongs la hor gyi gdan
'dren cig yong ba 'dug kyang 'gro mi dgos pa 'dra snyam pa byung gsungs pa yang ji lta ba bzhin du byung zhes grags la/ de lta bu'i bla ma dam pa 'di ni lung rtogs kyi yon
tan bsam gyis mi khyab pas rgyud phyug pa'i bla ma rnams dang / yi dam chos skyong la sogs pas zhal ston cing byin gyis brlabs pa yin te/ de yang dgung lo nyi shu skor
cig bzhes pa'i skabs su mnal lam du/ chos rje sa skya paNDi ta yin zer ba'i sku gzugs ring po byas pa/ na bza' ther lcam dur kha gsol ba cig rmis te/ mnal sad pa na chos
rje pa na bza' ser po rang e bsnams na snyam the tshom 'khrungs shing yod pa na/ dus phyis dpe khang na chos rje pa'i na bza' ther lcam dur kha da lta'i mi gzugs ring po
min pas mi rdzogs pa cig byung bas sngar gyi mnal lam dran gsungs shing / yang skabs shig na paN chen shAkya shrI yin zer ba'i dge sbyong gzugs ring po byas pa la sha byin
gyi cung phra ba/ ras rdo tshos kyi 'phyar bu bsnams pa/ phrag chung zed pa dbyibs mkhan chen dharma shrI 'dra ba cig dang mjal nas chos gsan pa'i mnal lam byung ba dang
/ yang lan cig ding ri glang 'khor yin nam snyam pa cig tu pha dam pa yin zer ba'i rnal 'byor pa sha rgyas po byas pa'i a tsa ra gzi brjid can zhig dang mjal nas chos
gsan pa rmis te/ de dus mkhan chen bu ston pa la zhi byed kyi skor rnams ched du gtad nas zhu bsam pa

med na'ang / nyin gcig mkhan chen pa'i gsung gis/ ngas zhi byed kyi skor rnams nga rang gi khu bo la thob gsungs pas rkyen byas nas zhu ba'i 'dun pa byung ste zhus pa de la
lta ba 'dra gsungs pa dang / gzhan yang chos kyi rgyal po 'phags pa la sogs pa bla ma gong ma du ma'i zhal gzigs lung bstan dbugs 'byung zhing / yang bla ma ti shrI kun
dga' rgyal mtshan sku gshegs nas/ rgyal pos bla ma 'di spyan 'dren gyi gser yig pa byung ba'i skabs shig na/ de'i gnas tshul gsan pas sa skya na chos gsungs 'phro la sus
kyang ma tshor bar phyogs gzhan du 'byon par brtsams te kha'u'i lam brgyud nas dgas por byon pa na/ kha'u'i nyin kha ba chen po babs pa'i lam kha na/ spyang kis phyin rjes
'dra ba sems can gang yin mi shes pa cig gi rjes shig 'dug pa de brtsad nas byon pas/ de'i nyin nas bzung ste dgas por ma byon gyi bar du sems can de'i rjes de 'dug pa
la byon pas lam bde bar byung / de rang chos skyong gi rnam 'gyur cig cis kyang yin pa'i rigs su 'dug ces gsungs shing / yang lan cig chos rje bla ma 'dis 'phan yul gyi gyog
nang du zhag mal mdzad pa'i nub mo/ chos rje rang dang dpon yig manydzu shrI gnyis spel go gcig 'dug pa'i thib 'og tu gzims/ dge slong bzang rgyal pas phyogs gcig tu
chu len snod dngul dam cig yod pa sngas 'og tu bcug nas nyal ba'i tshe/ gnas tshang de pas mtshan phyed tsam na dngul dam sngas 'og nas khyer song ba tshor nas rjes gcod
la brgyugs pas/ gnas tshang gi mi rnams kyis rdo

brdungs byas nas/ der bya sa gang yang ma byung nas nang bar dpon slob rnams kyis byon pas/ de'i shul du gnas tshang de pa'i khang pa la thog rgyab ste mi ngo drag pa de 'das/
de yang chos skyong gi nus pas yin zhes gsung bar grags so/ /yang lan cig bdag nyid chen po 'dis bla chen bsod nams blo gros pa gong la 'byon pa'i rdzong ba la dbur stod
kyi sa cha mtha' rgyas thub byon te/ chos dang 'jig rten gyi zhal ltas thugs tshim par mdzad nas bsam yas su byon te/ re zhig gi tshe chos rdzong gi sa cha gzigs par
brtsams te gzhung ko la byon pa'i tshe/ ko ba ral nas gzhan thams cad rtab rtab por gyur na'ang / bdag nyid chen pos 'di la nyen ci yang med gsungs pas ko ba sle la thogs
nas gnod pa cig kyang ma byung / de'i tshe ko ba la 'ja' tshon nyis rim du zug 'dug pa chibs mdzo ba 'ga' zhig la sogs pa mang pos mthong zhes grags so/ /de nas yang lan
cig dgas po'i mkhar klu bzang du bzhugs nas dus 'khor 'grel chen 'di rtsom pa'i grabs mdzad pa na/ nub cig mnal lam du mkhan chen bu ston pa yin snyam pa la/ bud med gcig
yin yang snyam pa cig gis snag bum gcig dang / snyug gu gcig gtad nas da bris shig ces zer ba yang rmis pa la sogs pa/ mdor na nyams dang mnal lam gyi tshul du bla ma dang
lhag pa'i lha dang / dngos su chos skyong gi sprul pas 'phrin las bsgrubs pa la sogs pa ngo mtshar gyi yon tan bsam gyis mi khyab pa zhig mnga' bas/ mngon par shes pa
dang / 'od gsal gyi ting nge 'dzin dang / dbang bzhi'i ye shes kyi

ting nge 'dzin gyi sgo bsam gyis mi khyab pa la mnga' 'byor pas/ dbus kyi phyogs su srod cig dge bshes 'dra dang chos kyi gsung gleng mdzad pa'i don rnams tshigs bcad du mdzad
pa de yang snyel dogs nas mun nag la phyag bris su bkod pas/ drung na mi nyag sher rgyal yod pa des chos rje la/ drung pa phyag yig byang drags pas rgyus thog gi yong
ba lags sam zhus pas/ rje'i zhal nas 'am bu la 'od gsal zla ba shar ba'i snang ba tsam pa cig rgyun du yod pas bris pa yin zhes gsungs te/ sang bltas pa na nyin par bris
pa dang khyad par mi 'dug pas/ shin tu yid ches dad pa chen po skyes par gyur ces grags la/ mngon par shes pa yang thogs med du mnga' bas gang ltar lung bstan pa rnams kyang
de kho na ltar 'byung ste chos rdzong pa'i dge bshes shig gong dkar du 'gro dus phyag dbang dang sku khams zhus pas/ khyed rang phyin pas legs po 'ong / song dang lhag
pa'i lha dang mjal bar 'dug gi zhes gsungs te/ dge bshes des kyang rim gyis phyin te g.yas ru la 'gro ba'i tshe/ ko ba'i nang du yi dam dran par byas gsol ba btab pas/
srin po ri'i ngos kyi nam mkha' la 'khor lo bde mchog zhal mthong ste ting nge 'dzin dang rtogs pa bsam gyis mi khyab pa skyes pas/ chos rje nyid la rdo rje 'chang dngos
kyi mos gus skyes zhes grags shing / yang chos rdzong du dbang bskur ba cig gi tshe/ dbang rdzas rdo rje dang dril bu rim pas gtad pa na/ bla ma legs pa bya ba phal pa gcig
yod pa de'i thad du phebs pa na/ chos rje rang gi phyag dril khyer shog

gsungs phul bas/ de la gnang ste phyis gsang phu brag nag gi gdan sa byas pas/ gsang sngags kyi lag len la de bas 'phrin las che ba med pa zhig byung ba dang / gzhan yang bla
ma dpal ldan tshul khrims pa sogs mang po la mngon par shes pa'i sgo nas ma 'ongs pa lung bstan gyi tshogs bsam gyis mi khyab pa zhig mdzad/ mngon shes dang rdzu 'phrul
thogs med du mnga' bas/ nang du ting nge 'dzin bsam gyis khyab pa las ma g.yos bzhin du 'chad rtsod rtsom pas rgyal pa'i bstan pa rin po che nyin mo ltar gsal bar mdzad
pa yin te/ de yang 'chad pa nyi ma'i 'od zer gyis gdul bya'i blo gros kyi padmo rab tu rgyas par mdzad pa'i tshul ni/ spyir bdag nyid chen po 'di nyid kyis gdan sa chen
po nyid dang / bo dong / sgro mon can/ gzhan yang mnga' ris gung thang / lha sa bsam yas/ snye thang chos rdzong / dgas po/ yar lung la sogs pa dbus gtsang mnga' ris dang
bcas pa'i sa cha yul phyogs 'di nyid du ma byon bya ba cig kyang med pa lta bus phyogs mu mtha' dang bral ba'i skye bo rnams la byams pa'i chos lnga/ mngon pa gong 'og dbu
ma rigs pa'i tshogs drug spyod 'jug tshad ma sde bdun gong 'og la sogs pa mtshan nyid phyogs kyi chos phal mo che zhig dang / gsang sngags rdo rje theg pa la yang dges
pa rdo rje'i rgyud gsum/ bde mchog rtsa rgyud/ pha rgyud gsang ba 'dus pa/ rgya che ba gnyis med kyi rgyud/ dpal dus kyi 'khor lo'i rgyud sde la sogs pa gang la gang 'os
kyi gdul bya'i blo dang 'tshams par rgyud dang / 'grel pa dang / de dag las byung ba'i

dkyil 'khor kyi dbang dang / sgrub thabs dang / man ngag las tshogs dang bcas pa dang / bskyed rdzogs zab mo'i nyams len gyi khrid rim dang / gzhan yang so sor thar pa'i sdom
pa 'bogs pa/ byang chub kyi mchog tu sems bskyed pa'i cho ga la sogs pa mdo sngags kyi chos kyi 'khor lo blos dpag par dka' ba zhig bskor nas/ gdul bya mtha' yas pa zhig
smin grol la bkod pa yin te/ dus kyi 'khor lo'i chos 'khor bskor ba lta bu la mtshon na/ dgung lo lnga bcu nga bdun du phebs pa'i tshe/ snye thang du dbus gtsang gi sde
snod 'dzin pa phal che ba 'dus pa'i dbus su/ spyir chos kyi 'bel gtam mang po mdzad nas/ bstan pa'i bya ba rgya chen po sgrub par mdzad cing / khyad par dpal dus kyi 'khor
lo'i rgyud sde chen po dang / de'i 'grel pa dri med 'od la sogs pa'i bshad bka' dang lung bka'/ gzhan yang de nas bshad pa'i man ngag du ma dang bcas gnang ste/ dus 'khor
gyi 'chad nyan cig la dbus su de las sde snod 'dzin pa'i tshogs 'du che ba ma byung bar grags pa dang / gzhan yang dgung lo drug cu re gcig tsam bzhes pa'i dus su gdan
sa chen po dpal ldan sa skya nas byang phyogs su nyi ma gcig tsam bgrod pa'i sa'i cha/ lnga brgya dus kyi thams cad mkhyen pa paNDi ta 'bum phrag gsum pas byin gyis brlabs
pa'i gnas bo dong e'i chos grwa chen por/ mkhas grub kyi skyes bu chen po phyogs las rnam par rgyal ba dang / skad gnyis smra ba'i dbang po bdag nyid chen po byang chub
rtse mo la sogs pa bde bar gshegs pa'i

gsung rab kyi mdzod 'dzin pa'i skyes chen khyad par can du ma zhig gis thog drangs pa'i sdom brtson sde snod 'dzin pa gtsang phyogs kyi sa cha na yod pa phal che ba zhig 'dus
nas/ zla ba bzhi tsam gyi bar du dpal dus kyi 'khor lo'i rgyud 'grel gyi bshad bka' la sogs pa chos kyi rnam grangs mtha' yas pa zhig gsungs pas/ gtsang phyogs kyi dus
'khor gyi 'chad nyan gcig la de rang sde snod 'dzin pa'i mkhas pa 'dus pa mang bar yang grags shing / gzhan yang bdag nyid chen po 'dis nyan po dgon par pha rol tu phyin
pa'i chos kyi tshul mang po zhig gsungs pas/ de'i snga rol zhag 'ga' na 'phen yul gyi gro sa kun mkhyen zhes pa pha dam pa dang / sha wa ri dbang phyug la sogs pa zhal gzigs
shing gsung gleng yod pa/ sgrub pa rtse gcig tu mdzad pa'i mkhas grub chen po zhig bzhugs pa'i ting nge 'dzin gyi snang ba la nyan po dgon pa na bcom ldan 'das shAkya
thub pa 'khor mang po la chos gsung gin 'dug pa cig byung bas/ de nas zhag kha cig 'das pa na bdag nyid chen po 'dis der phar phyin gsungs pa de byung bas/ mkhas grub chen
po de yang rdzogs pa'i sangs rgyas kyis chos gsungs pa dang chos rje 'dis chos kyi 'khor lo bskor ba gnyis khyad par med pa lta bu'i dad pa skyes zhes grags shing / de'i
dus su stod lung nas dge bshes shes rab rdo rje bya bas grogs po mang po dang bcas pa chos rje'i drung du mjal du 'ong bas/ chos rje nyan po'i chos khri'i steng na bzhugs
pas/ rgyang ring po nas 'jam pa'i dbyangs nyid 'od zer dang bcas nas chos gsungs pa mngon sum du

mthong bas/ dad brtson mchog dang ldan pa shes rab rdo rje de yid rang dbang med par dad nas grogs rnams der tsha ba byed par brtsams kyang khong gis myur ba myur bar chos
rje'i drung du brgyugs te sgo drung du slebs pa na phyag rten 'bul rgyu cig bsam pas tshong bya rgyu'i maNDal cig yod pa dran nas de lag tu thogs pa na maNDal gyi rgyan gzhan
ni med nga rang gi lag pa'i sor mo lnga bcad de mtho bong la ri bo mchog rab/ gzhan bzhi la gling bzhi byas la 'bul snyam nas rdo mkhregs pa cig kyang lag tu khyer nas/
chos rje pa'i sku mdun du slebs pa'i mod maNDal mdun du bzhag ste/ lag pa g.yas pas rdo de bzung nas the tshom med par lag pa g.yon pa'i sor mo la bsnun pas gung mdzub
gnyis chad/ gzhan rnams ma chad pa tsam du gyur kyang / khong rang yid dga' spro dang bcas pa ma gtogs sdug bsngal cig kyang ma byung ba na/ chos rje nyid rtab rtab por
gyur te phyag phyis kyi dar kha gang gis ser mo rnams dkris/ zhal chab mang po btab cing bzhag ste/ de'i nub mo nA ro mkha' spyod kyi byin rlabs gcig gnang bas/ zhag gcig
gnyis nas sor mo rnams rma rjes med par sos te/ de nas dge bshes shes rab rdo rje de la dag pa'i snang ba dang byin rlabs nus pa dang ldan pa byung zhing / mi phyed pa'i
dad pa brtan po thob ste/ mdor na de dag la sogs pa chos kyi snod dang ldan pa dpag tu med pa la zab dbyangs chos kyi 'khor lo rgyun mi chad pa bskor bas snyan pa'i grags
pa phyogs kun du khyab par gyur te/ phyi rol pa'i bram ze'i rigs kyi paNDi ta chen po

rigs byed kyi bstan bcos la mkhas par sbyangs zhing / thun mong gi rig pa'i gnas lnga la mkhas pa'i mngon pa'i nga rgyal can/ 'jig rten na thams cad mkhyen pa'i yang dbang
du ma gyur pa'i dregs pa can bidya ka ra ki ri dang / ta bhyu ba ki ri zhes pa gnyis rgya gar gyi yul nas byang phyogs su 'ong ste/ sems dpa' chen po 'di'i sku'i snyan pa'i
grags pas bdas nas drung du bsnyegs nas zhal mthong ba'i mod la sngon gyi las kyi sgrib pa zad de/ skyes bu dam pa 'di la yid ches kyi dad pa cher skyes nas rtags rnam
rtsen zhes bya ba'i sdeb sbyor gyis bcings pa'i bstod pa ngo mtshar bas bstod de/ sangs rgyas kyi bstan pa la rab tu 'byung bar zhus pa na/ ta dben kun dga' legs pa'i rgyal
mtshan dpal bzang pos slob dpon mdzad nas mched gnyis kyis rab tu byung bar mdzad cing / mahA mA yA dang / sgrol ma la sogs pa'i dbang bskur ba du ma yang stsal te dam
pa'i chos kyis yi rang ba mdzad do/ /de ltar phyi nang gi mkhas pa sus kyang 'gran zla dang bral ba'i chos kyi rgyal por gyur pa la brten nas rgya gar dang / bal po/ kha
che/ gu ge pu rang / mnga' ris skor gsum/ rgya nag hor yul/ mdo stod smad la sogs pa 'dzam bu'i gling phal che ba'i mkhas pa thams cad kyi sgro 'dogs gcod pa'i zhing dam
par gyur nas/ mkhas pa rnams kyang drung du bsnyegs shing 'gro ba thams cad kyi gtsug tu bkur ba'i rgyan chen por gyur pas/ chos rje pa rang gi bla ma rnams kyi nang nas
kyang / nyan chen bsod nams brtan pa/ rong pa shes rab seng ge dpang lo blo gros

brtan pa/ gcen po 'jam dbyangs don yod rgyal mtshan/ yab bdag nyid chen po ste bka' drin che ba'i bla ma lnga po 'di ma gtogs gzhan thams cad kyang slob mar gyur te/ de thams
cad kyis kyang bla ma'i mchog tu 'dzin cing gtsug tu bkur bar byed do/ /yang rtsod pa gnam lcags kyi rigs pas log rtog gi ri bo bsnyil ba'i tshul ni/ lung dang rigs pa'i
grub pa'i mtha' kun la/ phyir rgol mkhas shing mkhas par grags pa kun gyis shin tu dka' ba'i gnas ji ltar dris pa'i lan rnams kyang myur zhing gsal la blo yul du 'bab
pa/ yid ches kyi lung dang dngos stobs kyi rigs pa dang bcas gsungs shing / bde bar gshegs pa'i grub pa'i mtha' la log par rtog pa dang / ma nges par smra ba rnams blo gros
mtshungs pa med pa'i rnam dpyod kyis zil gyis mnan cing tshar bcad nas/ phyin ci ma log pa'i grub mtha' la 'god par mdzad pa zhig yin la/ rtsom pa nor bu'i phreng bas
mkhas pa rnams kyi mgul pa brgyan cing yi rang bar mdzad pa ni/ rgyas pa'i bstan bcos tshad ma rnam 'grel gyi TI ka rgyas 'bring bsdus gsum/ mngon rtogs rgyan gyi TI ka rgyas
bsdus gnyis/ de'i lhan thabs kyi mdo sbyor cig spyod 'jug gi TI ka sa bcad dang bcas pa/ mdo sde rgyan dang / rgyud bla ma gnyis la TI ka sa bcad dang bcas pa re re/
'byed rnam gnyis la TI ka re re/ rigs pa drug cu pa/ stong nyid bdun cu pa/ rtsod pa bzlog pa/ zhib mo rnam dag rnams la TI ka sa bcad dang bcad pa re re/ bshes spring gi
TI ka sgra'i bstan

bcos ka lA pa'i TI ka dus 'khor 'grel chen gyi TI ka sa bcad/ chos 'byung / dus bzhi stong par 'jug tshul gyi rtsis gzhi/ thugs dkyil gyi srung 'khor/ mngon rtogs/ dkyil 'khor
yongs rdzogs kyi srung 'khor/ mngon rtogs/ dkyil chog sbyor drug gi khrid yig ngo sprod chen mo/ thugs rje chen po'i smar khrid ngo sprod dang bcas pa/ dges pa rdo rje
rtsa rgyud kyi 'grel pa rgyas bsdus gnyis/ mngon rtogs yan lag drug pa/ dkyil 'khor bdun bsre'i tshul gcig lus dkyil kyi dbang chog lam dus kyi 'khrid yig gur rigs bsdus
kyi sa chog mngon rtogs/ dkyil chog chos skyong gi bstod pa gnyis/ phud mchod rgyas pa'i yig cha gcig lam 'bras bla ma brgyud pa'i gsol 'debs/ lam 'bras khrid yig gzhung
bshad/ bha ya na'i sgrub thabs/ dril bu pa'i sgrub thabs/ lU hi pa'i mngon rtogs/ gshed dmar lha lnga'i mngon rtogs/ rdo rje phur pa'i mngon rtogs rgyas 'bring bsdus gsum/
dkyil chog drag po'i rjes gnang bya tshul/ rdor dbyings kyi dkyil chog rgyas bsdus gnyis/ sa chog gi bka' bsgo'i tshigs bcad/ dpal mchog rdor sems kyi dkyil chog mgon
po phyag bzhi pa'i gtor chog lnga ldan gyi khrid yig rab gnas nyin gcig ma/ sgrol ma dkar mo'i sgrub thabs/ 'di'i sbyin sreg rjes gnang / sgrol ma maNDal bzhi pa'i cho ga
'od zer can phyag gnyis ma'i sgrub thabs/ sbyin sreg sangs rgyas kyi mtshan 'bum phyag 'tshal dang bcas pa drug dang / bla ma'i mtshan

'bum cha gnyis kyis mgo drangs nas/ gzungs 'bum thams cad phyogs gcig tu byas pa la rgyas 'bring bsdus gsum/ mthar bkra shis bsngo ba smon lam gyis brgyan pa/ smon pa sems
bskyed kyi cho ga rgyas 'bring bsdus gsum/ 'jug pa sems bskyed kyi cho ga mkhan po zhi ba 'tsho'i bstod pa/ drung don yod pa la bstod pa/ thub pa'i bstod pa mkhas pa'i yid
'phrog de'i sa bcad/ sgrol ma'i bstod pa/ lo tsA ba blo gros brtan pa la springs yig rgya ma rin po che la springs yig 'bri khung bla ma kun rgyal la springs yig 'tshal
pa kun dga' rdo rje la springs yig la sogs pa spring yig la sogs pa springs yig gi skor thor bu ba mang po dang bcas pas rgyal ba'i bstan pa rin po che nyin mo ltar ches
cher gsal bar mdzad pa ste/ de ltar chos kyi sbyin pa rgya chen po zhig gi sgo nas skye dgu rnams thar pa'i lam la bkod nas/ zang zing gi sbyin pa yang snga phyir longs
spyod kyi dngos po ci byung ba thams cad kyang dkon mchog gi zhabs tog rgyal ba'i sku gsung thugs kyi rten bzhengs pa/ bla ma gong ma zhi par gshegs pa rnams kyi dus mchod/
zhal mngon du gyur pa rnams la 'bul ba dge 'dun gyi zhabs tog skye bo phal pa rnams la rigs med kyi sbyin pa la sogs pa gzhan don kho na las/ rang don du cung zad tsam
yang mi 'dzin pa dang / khyad par dpal ldan sa skya'i byang phyogs kyi mkhas grub kyi skyes bu rgyun mi chad par 'byon pa'i dge 'dun gyi kun dga' ra ba bo dong er dgung
lo drug cu re gcig tsam du phebs pa'i dus su mdzad pa'i chos

'khor chen po de nyid dang / sprul pa'i chos rgyal chen po rnams kyis dngos su byin gyis brlabs nas 'jig rten gyi sgron ma chen por gyur cing / rgya chen chos kyi mdzod 'dzin
pa'i bdag nyid chen po bde bar gshegs pa'i bka' bsdu ba por gyur nas/ gangs can gyi skye dgu rnams kyi mig dam par gyur pa'i lo pan skyes mchog khyad par can rnams kyis
chos kyi rnam grangs mtha' yas pa bsgyur zhing gtan la phab pa'i gnas/ chos bzang lha'i mdun sa dang mtshungs pa'i bsti gnas dpal bsam yas lhun gyis grub pa'i gnas mchog
der/ dgung lo drug cu re gnyis bzhes pa'i tshe legs par bskor ba'i chos kyi 'khor lo 'di gnyis ni kha ba can gyi ljongs 'dir sngon rabs byon pa'i skyes bu dam pa sus kyang
bskor ma myong ba'i chos kyi 'khor lo bskor ba sogs/ de ltar chos dang zang zing gnyis ka'i sgo nas lha dang mir bcas pa'i 'gro ba thams cad kyi yid dga' mgu rangs par
mdzad cing / de lta bu'i bstan pa'i bya ba gang zhig mdzad pa'i gnas skabs kun tu yang / nang du ting nge 'dzin gyi nyams bzhes las nam yang g.yo med du mdzad ces grags
te/ de yang dam pa 'di nyid kyis dus rgyun du mdzad pa'i thugs dam gyi rim pa ni/ nub mo nyal ba'i rnal 'byor gyi ngang nas tho rangs kyi cha la babs pa na/ bla ma'i rnal
'byor thugs la dran pa'i ngang nas bzhengs te/ bla ma'i rnal 'byor gsal btab nas tshar gsum khug pa'i man ngag rnams rdzogs par tshar ba dang / sbyor drug gsan nas de'i
lugs kyi rlung sbyor de dus phyis gtso bor mdzad/ de gong du lam 'bras kyi

rlung sbyor gtso bor mdzad/ rlung sbyor grub nas gang byung tshad kyi lta ba bskyangs pa la nyams len grub tshad re byas zhes rje rang nyid kyis gsungs pa ltar/ chos thams
cad la mtha' bral gyi lta ba'i rgyas 'debs pa mdzad/ de nas tsha gong du rje sa skya pa'i phyag srol gyi dkar gtor cha bzhi dang / dzambha la la chu 'bul ba la sogs pa mdzad/
de nas nyin gung gi cha la 'chad rtsod rtsom gsum gyi bya bas dus 'da' bar mdzad pa'i bar rnams su gtor ma brgya rtsa rim pa gnyis/ dbyu gu drug cu rtsa bzhi/ mi g.yo
ba/ sgrol ma/ 'od zer can/ thun gtor/ gzungs gtor rnams mdzad/ de rnams grub nas mdo sgrub nyer gcig gam bdun re gang 'grub re dang / sgrol ma maNDal bzhi pa dang / 'od
zer can gyi bsgom bzlas rnams ma chag par mdzad cing / dgongs mo'i dus kyi tshe bde kye gnyis gang rung gi bdag bskyed la brten nas/ dbang rgyas bsdus gnyis gang grub re
ma chag par len par mdzad/ gzhan yang nA ro mkha' spyod kyi byin rlabs brag phug pa la gsan pa nas zhag re la bsnyen pa ma chag par mdzad pas/ rje btsun rin po che la mkha'
spyod mas spyan 'dren gyi pho nya byung ba ltar/ rje 'di la yang gdan kha 'dra cig 'dug pa na mi kha cig gis 'di la bsdad na mkha' spyod du 'gro zer ba'i snang ba yang
byung bar bshad pa la sogs pa/ de ltar rang dang gzhan gyi don rgya chen po zhig bsgrubs nas/ de nas bdag nyid chen po 'di zhing 'di bas zhing khams gzhan du 'gro don che
bar dgongs nas gzhan du 'byon pa dang nye ba stag lo zla ba dgu

pa la 'tshal pas ra ga brag tu spyan drangs te 'dod chos 'ga' zhus pas/ de'i skabs kyi tho rangs kyi cha cig la/ rje nyid kyi mnal lam du dga' ldan nas yong zer ba'i lha'i
bu rgyan dang bcas pa mang pos rol mo la sogs pa mchod pa'i bye brag bsam gyis mi khyab pa dang bcas te/ rin po che'i khri yangs shing rgya che ba rgyan dpag tu med pas spras
pa cig khyer byung nas/ dga' ldan du gdan 'dren pa yin zer ba'i snang ba cig byung nas/ des rkyen byas byams mgon la mos pa drag po cig skyes pas/ mjal spro ba'i 'dun
pas nyid kyis kyang 'byon par zhal gyis bzhes pa snyam mdzad pa zhig byung gsung bar grags shing / de nas chos rdzong du 'byon pa'i lam du slob dpon yon tan rgya mtsho
ba snyung ba sbang 'deg gi gral dbus la gsang phur gdan drangs pa'i dus su cha pa'i sku 'bum dang mjal nas/ da lan khong gis bos pa 'dis go bcad/ de min cha pa'i sku 'bum
dang mi mjal bar 'dug gsungs nas mnyes tshor chen po mdzad/ de nas chos rdzong du phebs pa'i tshe bla ma gzhon nu rgyal bas mjal ba la byon pas/ chos rje'i zhal nas/ zhag
'ga' bzhugs mdzod gsung gleng 'dra yang yod cing / yang yang e 'phrad mi shes gsungs te zla gcig tsam bzhugs pa'i skabs su shin tu dges pa'i gsung gleng mang po zhig mdzad/
khyad par chos rje'i zhal nas bde ba can na sa chen yab sras kyang bzhugs pas/ rang res kyang snga phyi thams cad du bde ba can du skye bar smon lam btab pa yin na'ang
/ byams chos 'di rnams la thos bsam byas pa'i mthus yin nam/ kha

rtsang ra ga brag tu ltas 'di lta bu byung zhes rgyu mtshan dang bcas nas gsungs te/ de nas blo 'gyur ba zhig byas nas nges 'byung yang cher song bas bskul te dge sbyor yang
'phel bar byung / rmi lam du zhing khams sbyong ba la sogs pa sngar re 'thad yod pa la/ bar skabs su byed pa ma byung yang / kha rtsang nas rtsol med du sngar las kyang
gsal tsam byung / da nga'ang yun ring mi sdod pas na ning dgos zer ba'i kye rdor nas gling ma'ang da lan byas pa 'thad gsungs nas gnang / bla ma gong ma'i dus mchod kyi
sgrub mchod de nga rang yod pa da lan 'dir byed rtsis su yod pas khyed kyang bzhugs gsungs pa dang / der bla ma gzhon nu rgyal ba thugs shin tu ma bde nas/ chos rje nyid
da dung bstan pa dang sems can la dgongs nas yun ring du bzhugs pa'i sku rim dang rten 'brel thugs la 'dogs par zhu zhus pas/ da lo yang mang po song / rim gro yang gang
yod btang zin/ sa skya'i bla ma gong ma'i sku 'bum de rnams la zhig bzos shig byed snyam pa yod na'ang ma grub/ de ma gtogs gzhan blo'i lhag ma lus pa med ces pa la sogs
pa zhing gzhan du 'byon pa'i gsung mang po zhig gsungs shing / de nas zla ba bcu gcig pa la 'jang gi gtsug lag khang du bla ma gong ma'i dus mchod la/ dus 'khor/ rdor dbyings/
bde kye la sogs pa gsang sngags zab mo'i sgrub mchod dpon slob du mas zhag dgu'i bar du bsgrubs nas/ de grub pa na thugs shin tu dges te/ 'o des rang re'i bya ba thams
cad rdzogs par grub pa yin gsungs/ de

nas yos lo zla ba gsum pa la babs pa na/ chos rje nyid la rtse gcig pa'i dad pa dang ldan pa rgya ma dpon grags zhes pas zhu ba po mdzad de/ dus 'khor gyi dbang yongs rdzogs
zhus pa na gnang bar zhal gyis bzhes te/ chos rje'i zhal nas phyis cho ga byed pa mi 'ong pas/ sngar gsol ba 'debs pa'i phyogs phyogs kyi dge bshes rnams la yang 'phrod
thong khong rnams la phyogs gcig tu byed gsungs nas/ de nas dbus kyi sdom brtson sde snod 'dzin pa chen po du ma la dus kyi 'khor lo sku gsung thugs yongs rdzogs bdag po
chen po rdo rje slob dpon gyi dbang dang bcas pa gnang nas/ chos rje'i zhal nas/ 'o yang yang cho ga byed pa mi yong bas khyed rnams la skad btang ba yin cing / rgya gar
gyi dkyil chog so so dang / bod kyi ra 'bro la sogs pa'i bla ma rnams kyi bzhed srol rnams kyang ma 'dres par byas pas rang gzhan gyi don rgya che bar bsgrub mdzod gsung
ba'i zhal lta yang gnang / de'i skabs su yang nam mkha' la me tog gi char chen po yang babs/ de nas tshes bcu dgu'i nyin 'jang yul du bzhugs pa'i nub mo mnal lam du/ mi
ma yin gyi gzugs mang po cig sku mdun du byung nas gral 'dra ba cig byas nas/ nged rnams la zhu rgyu cig yod zer zhing / de'i nang gi bud med cig la khyed kyis zhu ba gyis
la 'di nas gzhan du mi 'byon par gsol ba thob ces zer zhing 'dug pa zhig byung ba la/ bud med de rang chos rdzong gi gzhi bdag ma de yin pa'i rigs su 'dug gsungs pa la/
chen po dge slong pas de ltar na da dung yang byon pa mi 'thad lags sam zhus

pas/ chos rje'i zhal nas de la phyin pa dang bsdad pa la khyad med gsungs/ de'i tshe sngar dus 'khor gyi dbang gnang ba nas bzung sku cung zad snyel ba zhig yod pa na/ snye
thang du jo bo'i sku 'bum la phyag dang mchod pa mang po mdzad/ lam du 'o shang rdo'i gtsug lag khang gzigs pa la yang phyag mchod mang po mdzad de rim gyis bsam yas su
byon te/ de'i lam bar du sngar phar phyin gyi TI ka lung zhu ba'i dge bshes 'ga' zhig la yang sku khams kyis mi lcogs bzhin du de'i lung yang gnang zhing / de nas bsam yas
su mkhan po bo dhi sa twI dbu thod kyi drung du phyag mchod dang smon lam 'debs pa la sogs pa nyin re bzhin mdzad pas/ drung na gnas pa rnams kyis ma bzod par 'di tsam
gyis phyag mchod skus mi lcogs tshul zhus pas/ da lta phyag 'tshal nus ring la ma byas na/ da rang 'tshal mi thub pa myur du yong ba'i nyen yod gsungs nas/ gsan du ma 'dod
par phyis sku shed ye med par phyag 'tshal ba'i nus pa med pa'i skabs su yang dbu dud pa re mdzad nas phyag gi tshul dang / smon lam 'debs pa sogs nyin re bzhin ji srid
ma gshegs kyi bar du mdzad/ de nas zla ba bzhi pa'i tshes nyi shu skor cig na/ yang chos rje'i gsung gis dge bshes rgyal bzang la/ mdang lha'i cha byad mang po gdugs dang
rgyal mtshan la sogs pa mchod pa'i bye brag mang po dang bcas te rin po che'i khri cig khyer byung nas dga' ldan du bla ma gdan 'dren pa yin zer nas yus che ba ltar 'dug
pa'i snang ba cig byung / kha sing yang 'di 'dra ba byung / cung zad

mi 'dra ba'i khyad par rol mo'i sgra bsam gyis mi khyab cing yid 'phrog par byed pa/ bal po'i rol mos kyang brgya'i char yang nye bar mi phod pa cig 'dug cing / de da dung
lhang lhang 'dug gsungs pa dang / der dge bshes rgyal bzang gi rnam rtog la de rang bzang rgyu med snyam blo shin tu ma bde nas/ kha rtsang nas sku la yar skyed du mngon
pa'ang ye ma byung / 'tsho byed mkhas pa zhig bos te gsol sman 'dra zhu ba dang / sku rim ma chung tsam cig kyang bsgrub pa'i zhal ta gnang ba zhu zhus pas/ rje'i zhal nas
dwang kha mi bde bas shed chung tsam ma gtogs/ lus la na tsha med cing sems lhag par bde/ dge sbyor yang 'phel bar byung bas shin tu skyid par byung / kha sing du 'dun
pa btang tshar zhing khas blangs ka 'dra cig byas pa de'ang rten 'brel du song ba yin 'dug pas/ sman dpyad dang rim gro byas kyang mi phan/ khyod cung blo thub pas lab pa
yin/ gzhan la ma lab so sod pa rang dge sbyor 'phel ba yong gin 'dug pas/ sus kyang mi tshor ba'i sa 'gol ba cig tu rang re gsum tsam zhig phyin te ma tshor ba bsdad na
rang 'thad pa 'dug ste mi nyan yong gsungs/ der dge bshes pas de bzhin mdzad na bdag cag rnams la kha cag chen po mchi bas/ cis kyang gsol sman dang sku rim thugs la 'dogs
par zhu zhus shing / spyir yang lo 'di la phyogs kun gyi mo dang / rtsis dang / ltas mkhan dang / rmi ltas dang / pra la sogs pa thams cad la bod kyi gtsug gi rgyan du
gyur pa'i sa skya 'khon gyi gdung brgyud gcig la da lo dog cha chen po yod/ chos rje nyid yin nam min nam

zhes zer zhing the tshom du gyur pas cung zad yid mi bde zhing / la las yin par nges kyang gsal po smra mi nus par sems mya ngan gyis gzir la/ g.yas ru byang gi spyi mtsho
skya mo'i mtsho sgo yang skya bo kha gdangs la zug pa dang / mang mkhar gyi lung pa na yod pa'i sku 'bum cig gi drung du ma Ni'i sgrub pa byas pa na/ mchod rten gyi ba thag
la sha chen babs na 'khon gyi gdung brgyud rtsod med re 'grongs pa yin pa la/ mtsho sgo yang der zug cing sha chen yang babs pas gdung brgyud cig la ngan zhes kun gyis
gleng ba cig byung zhing / ma Ni'i sgrub pa byas pas lung bstan 'byung ba'i sku 'bum ni ding sang brag shod ma Nir grags pa 'di'o/ /de nas zla ba lnga pa'i nyi shu skor
na chos rje'i gsung las/ da rang tho rangs mkhan chen bu ston pa dang rdo rje rnal 'byor ma byon nas mkhan chen pa'i zhal nas/ 'di rang mkha' spyod yin no gsungs pa'i snang
ba cig byung gsungs/ yang chen po dge slong pas gzigs snang cig rgyun du yod pa'i rnam pa cig gda' ba ci 'dra zhig gda' zhus pas/ chos rje pas phyag gi sor tshigs la tshod
mdzad nas 'di tsam pa'i tshod kyi de bzhin gshegs pa'i sku gzugs kyis nam mkha' khengs 'dug gsungs pa la/ khong gis de rnams thugs dam gyi lha tshogs lags sam zhus pas/
chos rje'i zhal nas de min khong tsho kha sing nas byon tshar/ rang res blo khel na dkon mchog gis mi bslu ba nges par 'dug gsungs/ de nas lo tsA ba nam mkha' bzang pos
gsol sman 'dra phul te/ chos rje'i drung na yod pa'i dus

su/ zhag kha cig nyin mtshan kun tu chos rje nyid lta stangs la 'byams 'gro ba cig 'dug pa mthong bas/ drung pa mnal du song ba ma lags sam zhus pas/ de min dag pa'i snang
ba 'dra la 'byams pa yin gsungs pa dang / khong gis de rnams ji tsam nas byung lags zhus pas/ phyag g.yon pa bteg mdzad nas kha sing snga mo nas byung gsungs pa'i brda cig
mdzad cing / gzhan yang der zhus na ngo mtshar ba mang po gsungs pa'i rigs su 'dug kyang sku shin tu dub pas khong gis zhu ma spobs zhes grags la/ de nas nyi shu gnyis
kyi snga dro dge bshes rgyal bzang gis/ da rang gsol ba btab kyang mi thebs pa 'dug pas zhal ta'i bka' chems zhig thugs la 'dogs par zhu zhus pas/ de thams cad 'khrul snang
yin pas dgos pa med gsungs nas ma gnang / slar yang nan gyis zhus pa na/ 'o na rung gsungs nas drung na gnas pa kun la 'di phyir phan pa'i bslab bya du ma zhig dang /
khyad par du ngas lo bcu bdun pa la rab tu byung nas da lta phan chad la 'dul khrims 'di la shin tu yid ches par yod pas/ nga la rab tu byung ba dang bsnyen par rdzogs pa
thams cad yid ches brtan du rung ba yod ces nan tan du gsungs shing / gzhan yang thugs dgongs kyi snying po gdan sa chen por bla ma gong ma'i dus mchod rnams ma chag par
sgrubs zhes gsungs shing / de nas nyer gsum gyi snga dro'i dus su gsol ja ba bsod nams 'phel gyis gsol 'jam zhig zhu bar phyin pa'i tshe/ sku nyam shin tu chung bar song
ba mthong nas/ da do srod tsam las mi bzhugs pa 'dra snyam sems khong

du chud nas zhal ras la cung zad cig bltas pas/ chos rje'i thugs kyis mkhyen nas/ da dung zhag gsum mi skyon pa yod gsungs/ de nas zla ba de kha'i nyi shu lnga'i snga dro drung
na gnas pa rnams kyis gsol ba sogs la nan ji tsam zhus kyang / 'o de ring ye mi bza'/ sang nas khyed rnams gang zer zos pas chog gsungs nas gtan gsan du ma 'dod/ de
nas zla ba drug pa'i nyi shu lnga'i snga dro sa chen po 'di yang rab tu g.yos/ nam mkha' las sgra dang rol mo'i sgra yang mang du grag cing / khyad par skyid smad phyogs
na gnas pa thams cad mthun snang du grub par/ bsam yas kyi thad ka tsam du yid gdung bar byed pa'i sgra zhig gsal bar thos pas skyes bu chen po de mi bzhugs pa'i ltas su
go zhing / gzhan yang de'i nyin sngon chad sus kyang tshor ma myong ba'i dri zhig kyang kun gyi mthun snang du grub par tshor bar byung ste/ de nas nyi shu lnga'i nyi ma
phyed tsam la mchod pa dang gtor ma bzang po shom gsungs pa la/ drung na gnas pa rnams kyis bka' bzhin bshams pas/ sngags dang / phyag rgya dang / ting nge 'dzin gyi byin
rlabs rgyas par mdzad/ yi dam mang po la sngags dang phyag rgya mang po mdzad nas phul te/ gsol 'debs dang smon lam mang po zhig mdzad nas dgongs mo'i cha la babs pa na/
do nub mar me gsal po grabs kyis khyed rnams la brel ba cig yong nyen yod gsungs shing ji srid snyung ba'i tshe yang thugs dam gyi rim pa rnams chag pa'i skabs ma mchis
shing / khyad par nyer lnga'i dgongs phyogs kyi tshe rgyun gyi thugs dam gyi rim pa rnams

dang / bsnyen pa'i rim pa rnams phyag gis phreng ba 'dzin pa'i shugs med bzhin du/ drung na gnas pa rnams phreng ba'i sne mo dang grangs 'dzin du bcug nas yongs su rdzogs par
mdzad/ de nas bskyed rdzogs kyi nyams len thun mong ma yin pa thugs rgyud la 'byongs pa'i rnal 'byor pa rnams ni 'da' kha ma la babs pa na/ 'chi kha'i 'od gsal sna tshogs
'char bas gsal btab cing dran blangs nas/ lhan cig skyes pa'i ye shes rang rig cing 'gyur ba med pa'i bde ba'i ye shes khyad par can/ lha dang mi'i bde ba'i bcu drug
gi char yang mi phod pa'i bde ba chen po rnam par mi rtog pa sems rgyud du 'khrungs nas/ sngar 'dris kyi mi dang 'phrad pa ltar 'od gsal ma bu ngo 'phrod de ji ltar chu la
chu bzhag pa dang / mar la mar bzhag pa ltar/ dngos po kun dbyer med bde ba chen por ro gcig tu 'dres pa'i zung 'jug rdo rje 'chang gi skur mngon par byang chub par 'gyur
zhes mdo rgyud mang po nas gsungs pa de nyid bdag nyid chen po 'di la 'khrungs te/ de yang skabs der drung na gnas pa rnams kyis gzims mal cung zhig 'chos par brtsams
pa na/ chos rje'i zhal nas/ 'di kha rang la bzhag pas yong ba 'dug 'di 'dra'i bde ba mi 'gyur ba'i bde ba/ stong pa'i bde ba/ 'dzag med kyi bde ba zhes sogs dang / rdo rje'i
tshig thig le stong pa/ 'gyur med drug dbu ma'i thig le/ stong pa nyid kyi thig le zhes sogs brda'i tshig mang po gsungs shing / de nas sa sros kyi dus su drung na gnas
pa kun la khyed rnams re zhig gzhan du song gsungs pas/ gzhan

rnams song chen po dge slong bya bas sku'i sta zur nas brten/ dge bshes rgyal bzang gis zhabs drung du 'dug pa na/ 'o da ran byung gsungs nas bzhengs pa'i grabs shig mdzad
pa na/ khong rnams kyis ser ma 'dra yong ba lags sam zhus pas/ min nga rang la rgyus shig bdog cog ge ma reg par zhog gsungs nas phyag gnyis thugs kar bsnol ba'i grabs mdzad
bzhin pa'i mu nas zhi ba'i dbyings su chos sku'i ngang du bsdu bar mdzad nas sku tshe 'di'i mdzad pa rdzogs par dgongs te/ le lo can rnams brtson 'grus la bskul ba dang
/ rtag 'dzin can rnams nges 'byung bskyed pa'i phyir du dgung lo drug cu re bzhi bzhes pa shing mo yos kyi lo zla ba drug pa'i nyi shu lnga'i srod yol ba'i dus su ngo
mtshar ba'i ltas du ma dang bcas te gzugs kyi sprul pa'i sku de nyid/ bcom ldan 'das mgon po byams pa'i drung dga' ldan chos kyi pho brang du lha'i tshogs dpag tu med pas
bsu bas gdan drangs te gshegs pa'i tshul bstan to/ de nas gshegs rdzong gi chos 'khor sogs kyi skabs su yang ngo mtshar ba'i ltas du ma byung bar grags shing / lhag par
sku gdung zhugs la zhen pa nam mkha' la 'ja' tshon sna tshogs 'khrigs shing / me tog gi char yang zhag mang du babs te/ dbu thod ril po ma nyams par zhal sa skya phyogs su
gzigs nas byon pa dang / de nas gdung gdan sa chen po 'dir gdan drangs te gang du phebs pa'i sar 'ja' tshon 'khrigs shing / lhag par sa skyar phebs pa'i nyin me tog kha
dog sna tshogs pa rgya che chung lag pa'i thal mo tsam pa la yu

ba phra mo dang bcas pa/ sdon chad sus kyang mthong ma myong ba'i ngo mtshar ba du ma zhig byung ba skye bo kun gyis mngon sum du mthong bar gyur ces kyang grags shing / de
nas dbu thod ril bu nang rten byams pa'i sku chen po'i nang du bzhugs su gsol te byin rlabs kyi gzi 'od 'bar bas thugs kar mar sbyar ba na de ma thag 'ju ba la sogs pa yid
ches kyi gnas su gyur pa lha mi'i mchod pa'i rten du deng sang yang rin chen sgang na bzhugs pa 'di yin zhing / de lta bu'i dpal ldan bla ma dam pa bsod nams rgyal mtshan
zhes yongs su grags pa 'di'i gzhi thog gi go sar bzhugs nas gdan sa yang lo mang du mdzad cing / 'di nyid dgung lo drug cu re bzhi pa shing mo yos lo la gshegs pa yin
par/ de nyid kyi dngos slob lo chen byang chub rtse mo dang / karma byams chos pa byang chub rgyal mtshan/ bla ma dpal ldan tshul khrims rnams kyis mdzad pa'i rnam thar
rnams dang / gzhan yang nyi lde gdung rabs/ gtsang byams pa'i gdung rabs/ shes rab rdo rjes mdzad pa'i gdung rabs sogs phal che ba las bshad cing / stag tshang lo tsA ba
shes rab rin chen rgyal mtshan gyis mdzad pa'i gdung rabs las/ re gsum pa lcags mo yos lo la gshegs par bshad mod kyang / drug cu re bzhi pa la gshegs pa rnam thar phal che
ba mthun pas/ stag tshang pas 'di yi ge ma dag gam snyam mo//de ltar bla ma dam pa 'di ni lung rtogs kyi yon tan dang gzhan phan 'phrin las kyi cha la/ 'phags pa man chad
kyi gdung brgyud dang / gang zag gzhan sus kyang 'gran par mi nus pa'i yon

tan dang ldan pas/ ngo mtshar gyi rnam par thar pa yang bsam gyis mi khyab pa zhig mnga' mod/ 'dir ni dam pa'i chos gsan tshul/ gsan nas 'chad nyan gyis gtan la phab tshul
sogs lung gi yon tan dang / rtogs pa'i yon tan ji ltar mnga' tshul/ mthar mya ngan las 'da' ba'i dus su ngo mtshar ji ltar byung ba'i tshul rnams bla ma dpal ldan tshul khrims
dang / lo chen byang rtse/ karma byams chos sogs kyis mdzad pa'i bdag nyid chen po 'di'i rnam thar las rgyas par 'byung ba'i nang nas rags pa tsam zhig bris pa yin
la/ rgyas par rtogs par 'dod na skal ldan blo gsal rnams kyis rnam thar de dag la zhib tu bltas la bdag nyid chen po 'di'i rnam thar gyi rjes su 'jug par bya'o/ /nyi ma rgyal
mtshan nam kun dga' rgyal mtshan/de lta bu'i bla ma bdag nyid chen po bsod nams rgyal mtshan mched gsum gyi nang nas/ 'jam dbyangs don yod rgyal mtshan gyi btsun mo
zha lu ma/ ming yon tan dpal 'bum zhes bya ba la sras nyi ma rgyal mtshan zhes bya ba dang / zla ba rgyal mtshan zhes bya ba mched gnyis 'khrungs pa'i gcen nyi ma rgyal mtshan
gzhon nu la gshegs shing /zla ba rgyal mtshan/gcung zla ba rgyal mtshan gyis thog mar gdung spel mdzad pas sras lcam sring bzhi 'khrungs nas/ de nas rab tu byung te
mtshan kun dga' rgyal mtshan dang / phyis bla chen gyi mtshan gsol nas bla chen kun dga' rgyal mtshan du grags/ de yang bla chen 'di shing pho spre'u'i lo zha lu khang gsar
du sku 'khrungs nas/ klog yig sogs tshegs med du mkhyen cing / gzhon nu nas chos rje bla ma bsod nams rgyal

mtshan/ bla ma mnyam med chen po sogs gus pas bsten nas yab chos rnams la sbyangs pa mthar phyin pa mdzad de/ chos rje'i drung du bsnyen rdzogs kyang bsgrubs nas bstan pa'i
bya ba thos bsam sgom gsum dang / mkhas pa'i bya ba 'chad nyan la sogs pa la shin tu brtson par mdzad/ de nas chos rje bla ma gong nas gdan 'dren byung ba'i dus su chos
rje sku na bgres pas ma phebs pa la/ slar chos rje'i sgos kyi dbon po zhig 'byon dgos zer byung ba dang / bdag nyid chen po 'dis phebs te mdo khams kyi bar du gdan bteg kyang
/ rgyal khams kyi bde dog gi dbang gis gong du phebs ma thub par yar byon nas/ gdan sa chen po dang bsam yas su bzhugs nas/ gtso cher chos rje bla ma dam pa'i chag phyi
dang / bka' 'bum 'thor ba bsgrigs pa dang / chos rje bde bar gshegs nas gdung gi zhabs tog gsol 'debs/ phyi rten nang rten bzhengs pa la sogs pa'i zhal ta mdzad pa'i
ring nas/ bar skabs su gon jo dbon pos gdan drangs nas mdo khams su byon/ chos kyi 'khor lo rgya chen po bskor te thams cad dad par mdzad nas/ slar gdan sa chen po 'di nyid
du phebs te shing khang bla brang du sa bzang pa 'phags par grags pas zhu ba po mdzad nas/ chos rje kun bkras pa dang / shar ba sogs dge ba'i bshes gnyen mang po la dpal
ldan bla ma dam pa bsod nams rgyal mtshan gyi bka' 'bum gyi thog nas dbang lung man ngag rgyud bshad khrid bka' la sogs pa gsang sngags zab mo'i chos tshul bsam gyis mi
khyab pa zhig stsal zhing / gzhan yang mdzad pa rgya

chen po mdzad nas/ dgung lo bdun cu don lnga pa la shab dge sdings chos kyi pho brang chen po de nyid du sku gshegs so/ /yang nyi lde bas don drug pa la gshegs zhes kyang bshad
do//nam mkha' rgyal mtshan/bla chen kun dga' rgyal mtshan de nyid kyis bsnyen rdzogs ma mdzad gong du ma gcig zha lu ma nam mkha' rgyal mor grags pa khab tu bzhes te
sras lcam sring bzhi 'khrungs pa'i che ba bdag chen 'jam dbyangs chen po nam mkha' rgyal mtshan zhes bya ba sa pho stag gi lo la sku 'khrungs pa yin zhing / 'di yang skyes
stobs kyi mkhyen rab phun sum tshogs pa mnga' bas 'bri klog la sogs pa tshegs med du mkhyen cing / gdugs gnyis la brtag gnyis thugs su chud/ nyin gcig la 'khor lo bde
mchog gi sgrub dkyil thugs su chud pas kun gyis 'jam dbyangs chen por mtshan gsol/ yab bla chen kun dga' rgyal mtshan dang / theg chen chos kyi rgyal po kun dga' bkra shis/
mkhan chen bsod nams rgyal mchog sbas pa'i rnal 'byor pa rdo rje rgyal mtshan sogs bla ma dam pa du ma bsten nas/ yab mes kyi chos la mkhas par sbyangs shing zab don rgya
mtsho'i mnga' bdag tu bzhugs te/ slob dpon chen po padma 'byung gnas kyi rnam sprul du yang grags shing / sa skya pa'i bstan srung rnams bran du 'khol nus pa'i mthu stobs
kyi mnga' bdag chen por gyur te/ dgung lo bdun bcu rtsa lnga pa chu pho 'brug gi lo la gzhi thog bla brang du bde bar gshegs shing / yang rnam thar 'ga' zhig las me
mo glang la sku 'khrungs nas/ bdun cu don drug pa la zhi bar gshegs zhes 'byung

la/bdag nyid chen po 'di'i gcung bdag chen zha lu bar grags pa mthu stobs kyi dbang phyug bsod nams rgyal mtshan dpal bzang po zhes bya ba sa pho byi ba'i lo la rin chen sgang
bla brang du 'khrungs shing / yab chos la mkhas par sbyangs te mthu stobs nus pa'i pha mthar son nas/ dgung lo bzhi bcu rtsa gsum pa lcags pho rta'i lo la zhi bar gshegs
shing /sras de gnyis dang lcam mo che ba phyag rdor 'bum bya ba dang / chung ba dge ma ste bzhi po de ni bla chen kun dga' rgyal mtshan gyi sras lcam sring bzhi po yin
la/ de ltar bzhi'i nang nas 'jam dbyangs nam mkha' rgyal mtshan zhes bya ba des rje btsun sa skya pa'i dpon chen gyi brgyud pa khro mda' ba'i sras mo ma gcig dpal 'byung
rgyal mo zhes bya ba de khab tu bzhes pa la/ sras slob dpon ma bsod nams dpal 'dzom/ nam mkha' 'bum/ nam mkha' bzang mo/ slob dpon ma mkha' 'gro 'dzom ste lcam mo bzhi
dang / bdag nyid chen po rgya dkar shes rab rgyal mtshan dang / mthu stobs kyi dbang phyug blo gros rgyal mtshan dang lcam sring drug 'khrungs te/de rnams kyi nang nas rgya
dkar shes rab rgyal mtshan dpal bzang po zhes bya ba ni me pho 'brug la sku 'khrungs shing / skyes stobs kyi thugs rab shin tu che ba dang / bshes gnyen dam pa mang po
bsten nas yab chos la sbyangs pas phul du phyin pa dgongs nas/ rtsom pa yang ci rigs pa mdzad cing / dgung lo nyer bdun tsam bzhes pa stag lo zla ba dgu pa'i nyer lnga la
gdan sa chen po nas gdan bteg ste khams kyi phyogs la phebs te/ bon khyung po stod bya bar 'byor pa na yul

de'i 'gro ba mang po smin grol la bkod cing / de nas nyi ma gnyis tsam gyi bar du dpon slob rnams la lam nor cung zad zhig byung ba'i tshul bstan te/ hor ser yod pa'i sa cha
zhig tu phebs pa na/ yul de'i mi rnams kyi cha byad kyang lha 'dre'i cha lugs lta bu yid du mi 'ong pa 'ba' zhig byas pa shin tu 'jigs su rung ba 'ba' zhig 'dug pa gzigs
pas slob 'khor rnams cung zad thugs ma bde ba na/ de'i gseb nas hor bod skad cung zad shes pa cig byung nas/ khyed rnams ci 'dra zhig yin zhes 'dri ba la/ rje nyid kyi
gsung gis/ gnas sa skya zhes bya ba nas 'ong zhing / rigs 'phags pa'i dpon po yin pa'i tshul gsungs pas/ de ltar yin nges na sngon bla ma 'phags pa bya ba dang nged hor gnyis
yon mchod yin zhes zer zhing / bdag nyid chen po la phyag dang bskor ba mang po zhig byas song nas/ de'i nang par hor gyi dpon blon thams cad phyag 'bul zhing byin rlabs
zhu ba dang bsnyen bkur rgya chen po 'bul ba la byung ste/ chos kyi sems dang bral zhing sdig pa'i las la dga' ba'i shin tu rtsub sems dang ldan pa rnams kyang gus par
gyur to/ de nas kyang rim gyis phebs te grub rdza bya ba'i yul mthon po zhig tu chu gtan nas med par khal ma rnams dang / drung na gnas pa thams cad shin tu skom pas nyen
pa na bdag nyid chen po 'dis brag la phur pa btab nas skom sar chu bton te thams cad skom pa'i 'jigs pa las bsgral ba dang / yang skabs shig tu kha ba chen po babs te/
la chen po zhig la lam thams cad kha bas non nas ci bya

gtol med du gyur pa na/ bla ma 'dis dkon mchog dang chos skyong srung ma la gsol ba btab bden bdar brjod nas nang par byon pa'i tshe/ 'brong gi rmig rjes shar gyis dod pa cig
'dug pa'i rjes bcad nas phebs pas/ 'brong sum cu tsam zhig la thog tu byung ste gangs rnams phar gshags tshur gshags nas song ba na/ de dag gi rjes bcad nas bdag nyid
chen po slob tshogs rnams kyis kyang byon pas lam bde bar bgrod de skyon med du 'thon zhes grags pa dang / gzhan yang lam nor cung zad byung ba'i tshul rnams la yang ri dwags
rkyang dang sha ba la sogs pas lam sna bstan pa sogs ngo mtshar mtha' yas shing / gzhan yang bod kyi sa'i cha dbus gtsang du phebs nas yang khang pa 'jig nges pa kha
cig tshon skud kyis bcings pas g.yo med du gnas pa dang / ma rungs pa dag gis chus bskor ba na na bza'i g.yab mo brdabs pas rdzing chen po phyogs med du ral ba dang / ngan
pa 'ga' zhig gis bdag nyid chen po 'di bzhugs pa'i bla brang la dmag gis bskor nas rung ba ma yin pa'i las byas pa na/ bla ma 'dis chos skyong la 'phrin las drag tu bcol
bas dpal ldan lha mo 'dod pa khams kyi dbang phyug ma'i sku brnyan bla ma 'di'i thugs dam mdzad pa'i rten cig yod pa des sgar gyi mthar nyul te lha mo'i sku las rdul 'thon
pa byung zhing / de nas ngan pa de'i sgar du nad chen po byung ste mi mang po shi ba na/ lha mo'i sku brnyan de la de nas bzung ste lha mo rdul ris ma zhes grags te/
deng sang yang dge sdings mgon khang na bzhugs pa 'di nyid yin no zhes kyang grag go /de ltar mthu

dang nus pas grub pa'i mtshan ma phyogs med du bstan te/ mthar shing pho stag gi lo'i zla ba gsum pa'i tshes bco lnga la shab dge sdings su sku'i bkod pa chos dbyings su bsdu
bar mdzad pa yin la/ de'i tshe na yang ngo mtshar ba'i ltas bsam gyis mi khyab pa byung bar grags so/ /de lta bu'i bdag nyid chen po rgya dkar shes rab rgyal mtshan du
grags pa de'i gcung blo gros rgyal mtshan du grags pa ni/ yab 'jam dbyangs chen po dgung lo bzhi bcu zhe brgyad bzhes pa mig dmar zhes bya ba shing pho byi ba'i lo la/ bod
chol kha gsum las bar gyi cha/ dbus gtsang ru bzhi las g.yas ru gtsang gi sa'i thig le/ shab sgo lnga gzhung gsum zhes bya ba'i yul gyi dbus sa gzhi lag mthil ltar snyoms
shing / phyogs dang phyogs mtshams kyi yul gru chen po dag na/ ljongs dang / yul 'khor dang / grong khyer dang / skye bo'i mdun sa dang / sman ljongs dang / ne'u gsing
yid du 'ong ba la me tog sna tshogs ched du bkram pa bzhin yod pa/ ljon shing gi ra ba 'khrigs pa'i yal ga dang / lo ma dag la brten pa'i bya sna tshogs skad snyan par
sgrog pa/ 'bru bcud dang lo thog phun sum tshogs pas skye dgu thams cad bde bar 'tsho ba/ chu klung chen po rlabs kyi phreng ba cung zad dang bcas pas dkyil 'khor gyi mdun
ngos su babs pa/ byams mgon gyi rnam 'phrul khro lo chen po'i gtsug lag khang dang khad nye ba'i sa phyogs/ rje btsun gong ma dag gi zhabs kyis bcags shing bdag gir mdzad
pa'i gnas/ shab dge sdings kyi sa'i cha lcam mo g.yang glong

zhes bya bar sku 'khrungs par gyur te/ de'i tshe yum gyi gzigs snang la/ mdun na rgya nag gi shing khri bkod pa shin tu legs pa cig gi steng na bud med dmar mo gser gyi dbu
rgyan can rus pa'i rgyan drug dang rin po che'i rgyan du mas spras pas khro 'dzum gyi rnam pa can zhig khyel byas pa'i lag pa gnyis na zangs gzhong padma dmar pos phyur
bur khengs pa bzung nas 'dug pa cig gzigs shing / 'khrungs ma thag nas dbu gdugs kyi rnam pa dang / dpral ba'i dbyes mtho ba sogs mthong na mi mthun pa med pa/ nor bu chu
shel dri ma med pa ltar sku lus dkar zhing 'od 'phro ba/ zhi zhing des pa'i ngang tshul 'dzum dang ldan pa zhig byung nas/ mtshan mkhan la bstan te ji ltar lung bstan pa
ltar gshin rje tshe bdag gi thang sku'i sku lus cung zad 'dril ba dang / ra dkar mo'i nu zho blud pa sogs byas shing / gzhon nu nyid nas tha mal pa'i byis pa'i spyod pa
las 'das pas tho co'i spyod pa spangs nas dul zhing yid gzhungs la chos dang mthun pa'i rtse dgas dus 'da' ba dang / rang bzhin gyi brkam chags chung zhing chos la thugs
'gro ba/ dben pa 'ba' zhig bsten pas bag chags ched du sad pas/ g.ya' ri gangs ri sogs mtho zhing sprin dang na bun gyis gtibs pa gzigs pa na dges tshor chen po mdzad pa
dang / nga ya gir cis kyang 'gro gsung ba sogs dang / gzhan yang bu rdzis rgyab tu spyan drangs pa na mi nag khyi nag 'di ltar 'dug gsung ba mang du byung bas/ rje btsun
yab la zhus pa na/ nged kyi brgyud pa rnams la chung ngu nas chos skyong gi rnam 'phrul mang po mthong ba

zhig yong gin yod pas de ltar yin gsung ba dang / dus cig gi tshe yab yum gnyis la rje 'dis bdag ming sring rnams de ring rtsed mo la phyi rol du cis kyang gtong bar zhu zhes
nan gyis zhus pas/ yab kyis kyang mtshams dam par yod na'ang gang yin mi shes pas de ltar gyis gsungs nas gnang / der phyi rol du lcam sring rnams phebs rjes sa g.yos
shin tu che ba zhig byung nas sngar gyi gzims khang de nyid rdibs pas/ kun gyis mngon mkhyen thogs med du mnga' ba mthun grub cing / 'khrungs ma thag pa'i dus su thang sku'i
sku dril ba sogs kyang phyis shin tu gsal bar dran pa byung zhes grags te/ de nas dgung lo gnyis gsum nas drug gi bar du yab yum gyi drung kho nar bzhugs te/ de'i skabs
su bla brang gung pa'i dge bshes cig gis 'dri klog sogs brda tsam phul bas thogs med du phul du phyin pa mkhyen cing / rje btsun yab nyid la gsung ngag rin po che yang
phur/ dkar bdud/ dmar po skor gsum/ chos skyong che chung gnyis rnams kyi chos skor dang / dur khrod bdag po'i chos skor/ las mkhan pu tra ming sring gi rjes gnang / tshe
dpag med lha dgu'i dbang / sgrol dkar gyi rjes gnang sogs dbang lung byin rlabs/ rjes gnang man ngag gzhan yang dbyangs rol gar 'chams la sogs pa'i phyag len phra mo tshun
chad zhib cha dang bcas pa sku chung ngu nyid nas legs par gsan cing / khyad par yab nyid kyis sras dang slob ma gzhan su la yang ma gnang ba'i dpal ldan sa skya pa'i
bstan srung rnam pa gnyis kyi thun mong ma

yin pa'i chos skor sogs gdung brgyud kho na la chig brgyud du bzhugs pa'i gdams pa rnams yongs su rdzogs par gnang bar chos skor 'di dag gi mnga' bdag chen por bzhugs pa ni/
bdag nyid chen po rang gi gsung las/ bod yul bstan pa'i mnga' bdag mchog /sa skya'i rje btsun las brgyud pa'i/ /nag po chen po'i man ngag la/ /nga mkhas zer ba mang na
yang / /ji bzhin rtogs pa kho bo tsam/ /zhes gsungs pa 'di nyid kyis rtogs par nus pa yin no/ /des na bdag nyid chen po 'dis 'khor ba'i khyim thab ni 'jigs shing nyam nga
ba'i sdug bsngal gyi rtsa bar gzigs nas/ mtho ris dang byang chub bsgrub pas med du mi rung ba'i gzhi chen po lhag pa'i tshul khrims kyi bslab pa kho nar dgongs te/ nges
par 'byung ba'i thugs kyi bsam pa ston gyi zla ba ltar dkar zhing dri ma med pas kun nas bslangs te/ dgung lo bdun pa rab myos zhes bya ba lcags pho rta'i lo la byang phyogs
shambha la'i rigs ldan grags pa gangs ri'i khrod 'dir ngur smrig gi bla gos kyi rnam par rol pa'i 'jam pa'i dbyangs dkon mchog bzang po zhes mtshan yongs su grags pa'i
nges don rgya mtsho'i mnga' bdag chen po de nyid dge sdings bla brang du spyan drangs pa'i drung du khyim pa'i rtags mtha' dag bzhi mdo'i rtswa ltar dor zhing / ngur smrig
gi rgyal mtshan sogs rab tu byung ba'i rtags yang dag par bzhes pa'i sgo nas bar ma rab byung du bsgrub ste/ blo gros rgyal mtshan dpal bzang po zhes mtshan gsol/ de
nas dam pa de nyid kyi zhabs phyir 'brangs te nyang stod dpal 'khor bde chen gyi chos sde chen

por phebs pa'i tshe/ bla ma yang rtse ba zer ba'i dpal mgon zhal gyi grub thob tu grags pa zhig gi gang zag gcig la zhal gyi rjes gnang byas pas/ 'khu ldog gi rnam pas khong
pa zhal lkugs te ci bya gtol med du gyur nas rje 'di'i drung du thogs med du byon byung ba na/ mgo thog tu spyan drongs zer ba'i brda byed kyin 'dug pa na/ slob dpon dpal
mchog pas rje 'di nyid pang du blangs nas khong gi dbu thog tu bzhag de ka'i mod la gsung khrol byung ba dang / mi phyed pa'i dad pa thob par gyur ces grags la/ de nas
dgung lo brgyad pa'i dus su rje btsun gcen dang lhan cig tu dpal ldan sa skya'i chos grwa chen por che 'don legs par mdzad/ tshangs pa'i dbyangs lta bu'i gsung gis dam pa'i
chos kyi bka' drin rtsal pas/ blo gsal mkhas pa'i tshogs rnams ngo mtshar zhing mi phyed pa'i dad pa thob par gyur/ de las gzhan pa'i skye bo rnams ni zhal mthong gsung
thos pa'i bag chags khyad par can rgyud la bzhag cing / zang zing gi sbyin pas yid rab tu tshim par mdzad la/ slar yang dgung lo dgu pa nas bcu gsum pa'i bar du 'jam dbyangs
chos rje de nyid kyi chag phyir nyang stod phyogs su phebs shing / slob dpon dpal mchog par grags pas kyang zur slob kyi tshul gyis zhabs tog mdzad/ rje de nyid kyi
drung du rgyas pa'i bstan bcos tshad ma rnam 'grel dang / de'i dgongs 'grel gyi bstan bcos tshad ma rigs gter/ rgyal sras lam bzang / sdom pa gsum gyi rab tu dbye ba/ dbu
ma rtsa ba shes rab la sogs pa gzhung lugs du ma zhig gsan

nas tshig don gyi cha la sgro 'dogs mtha' dag chod cing thugs su chud pa mdzad pa yin no/ /gzhan yang theg pa chen po'i sems bskyed/ gsung ngag rin po che cha tshang / rgyab
chos pod nag ma'i lung / lam skor phyi ma brgyad/ bla ma'i rnal 'byor/ birWa pa'i byin rlabs srung ba dang bcas pa/ dpal dus kyi 'khor lo'i dbang dang / sbyor drug gi khrid/
gsang 'dus 'phags lugs kyi dbang / rigs lnga'i smar khrid/ gzhan yang gshed dmar lha lnga/ phyag rdor 'khor chen/ tshe dpag med bu lugs la sogs pa dbang gi rigs du
ma dang / dam pa sangs rgyas kyi bka' 'bum gyi lung la sogs pa mdor na rgyud sde bzhi dang 'brel ba'i chos tshul bsam gyis mi khyab pa zhig gsan cing / de'i tshe dpal ldan
sa skya nas bdag chen kun dga' dbang phyug pas gzhi thog gi gdan sar 'byon dgos pa'i zhal ta phebs/ 'jam dbyangs dkon mchog bzang po dang / rgyal rtse bas kyang bskor yang
mthun sbyor yang dag mdzad de/ dgung lo bcu bzhi pa me mo glang gi lo la yab 'jam dbyangs nam mkha' rgyal mtshan dang / bdag chen grags pa rgyal mtshan pa khams nas byon
pa dang lhan cig tu gdan sa chen por chag phebs te/ rje btsun kun dga' dbang phyug nyid rab tu dges pa'i gsung gis/ rje 'di chos kyi 'khor los sgyur ba'i rgyal tshab
dam par dbang bskur/ de'i tshe rje btsun de nyid kyi drung du dpal kye rdo rje'i bka' babs bzhi'i dbang bskur ba sogs gsan cing / gzhan yang snga phyir bdag med ma'i dbang
/ nA ro mkha' spyod kyi byin rlabs/ ku ru kulle'i byin

rlabs/ 'dod rgyal gyi rjes gnang / de gnyis dang 'brel ba'i yi ge ngor lugs mar grags pa cha tshang gi lung / nag po chen po lha brgyad/ dpal mgon zhal bzhi pa/ pu tra ming
sring rnams kyi rjes gnang / de dag dang rjes su 'brel ba'i yi ge'i lung rdo rje 'chang kun dga' bzang po nas brgyud pa cha tshang / bdag chen kun rin pa nas brgyud pa'i
thun mong ma yin pa'i man ngag 'ga' zhig dang bcas pa gsan te/ de'i skabs su rje btsun kun dga' dbang phyug pa des rje 'di la khyed kyis gdan sa'i 'dzin skyong tshul bzhin
du mdzad de sde 'di la gang phan dang / khyad par rje sems dpa' chen po'i drung du ngor lugs kyi lam 'bras sogs gsan nas bstan pa la phan pa rgya che ba zhig mdzad dgos/
de bzhin ma mdzad na nga'i blo kha mi rdzogs pa yod do gsungs pa sogs lugs gnyis kyi sgo nas thugs brtse bas skyong bar mdzad cing / de nas dgung lo bco lnga pa sa pho
stag gi lo mus chen sems dpa' chen po dkon mchog rgyal mtshan zhes mtshan yongs la grags pa de nyid/ e waM gyi gdan sa 'phrod nas mus la phebs pa'i lam zhor la/ grub pa
mchog gi gnas bar sdings zhes bya bar gdan drangs te/ mkhan po 'dul ba 'bum sde'i mnga' bdag ngur smrig gi rgyal mtshan 'dzin pa yongs kyi gtsug gi nor bu sems dpa' chen
po de nyid dang / rje btsun rdo rje 'chang chen po nyid ngur smrig gi rgyal mtshan 'dzin pa'i dpal gyi rnam par rol pa/ bdag chen chos kyi rje gzhi thog pa kun dga' dbang
phyug pas las kyi slob dpon/ 'dul ba 'dzin pa sangs

rgyas dpal grub kyis grib tshod pa/ mkhan chen dkon blo ba la sogs pa rnams kyis grogs dan dang kha skong mdzad nas/ smin drug zla ba'i tshes bcu'i nyi ma gung gi cha la dge
tshul gyi sdom pa rnam par dag pa bzhes te/ de nas bzung dge tshul gyi bslab pa'i gzhi bcu char gtogs dang bcas pa thams cad mig gi 'bras bu ltar gces par srung bar mdzad
cing / yang dgung lo bcu drug pa sa mo yos kyi lo la rje 'di nyid kyi thugs dgongs la sde snod kyi phyogs la mkhas grags thon pa zhig cis kyang mdzad dgongs pa shar nas
mtshan nyid phyogs kyi gzhung mang du gzigs rtog mdzad pa'i tshe/ rje kun dga' dbang phyug pa'i zhal nas/ deng sang khyed la bar chad kyi ltas cung zad 'dug pas re zhig
la gzigs rtog 'di 'then la/ dges pa rdo rje'i gzhi bsnyen cig cis kyang mdzad pa 'thad gsungs pa ltar/ dpon slob gnyis kyis gzims khang dmar mor sku mtshams mdzad pas/ zla
ba gcig tsam song ba'i tshe/ rje 'di sku khams bde rgyu med tsam dang thugs yul du bde dog che rab byung ba'i skabs su thugs dam la rtse gcig tu 'bad pas/ lan cig nyi
ma snga dro'i cha'i gzigs snang la phyag g.yas g.yon gyi gru mo nas sbrul nag po 'dom re tsam re mngon sum du 'thon pas/ de 'phral sku khams shin tu dwangs pa dang thugs
dam gyi bogs kyang gzhan dang mi 'dra ba byung ste/ gzhi bsnyen kha skong gi sbyin sreg tshun chad kyang grub par mdzad/ de'i ring la rje sems dpa' chen po ngor la phebs
pa'i zhor la rje 'di'i bu sgo'i 'gag tu phebs nas byin rlabs dang zhal bkod mang du

mdzad/ khyad par kha skong gi sbyin sreg gi tshe lha sngags kyi grangs gtso che bas de cis kyang ma chad pa cig mdzod ces gsung ba phebs/ de nas slob dpon chen po sangs rgyas
dpal grub pas thub pa dgongs gsal/ rigs gter rang 'grel/ dag ljon skor gsum/ kye rdor/ gsang 'dus la sogs pa'i phyag khrid sogs phul zhes grags la/ nyi lder chos rje ngag
dbang grags pa'i drung du yang bde mchog gi dbang / bsam mi khyab kyi byin rlabs la sogs pa dbang lung man ngag byin rlabs la sogs pa du ma gsan cing / de nas dgung lo
bcu dgu bzhes pa chu pho rta'i lo bdag chen kun dga' dbang phyug pa zhing gzhan du gshegs pa dang / de ma thag rje nyid kyis dge sdings nas phebs te rje btsun pa'i thugs
dgongs rdzogs thabs kyang bsam gyis mi khyab pa sgrub par mdzad cing / gdan sa chen po'i rtsis bzhes kyang gnang ste/ de ltar dgung lo nyi shu'i bar du gdan sa chen po
dge sdings/ bar sdings sogs gang dges su gsan sbyong thugs dam sogs mdor na thos bsam sgom gsum dus gcig tu nyams su bzhes par mdzad pa yin no/ /de nas rje btsun kun dga'
dbang phyug pa'i zhal chem las ji ltar byung ba bzhin/ dgung lo nyer gcig bzhes pa shing pho spre'u'i lo mus la phebs par bzhed pa na/ ma rungs pa 'ga' zhig gis phyogs lhung
gi dbang gis bzhed don la bar chad bya dogs pas/ thog mar skyed lhas su sku mtshams la phebs pa'i tshul mdzad/ de khog nas dpon slob nyung shas gdong dga' bar du zhabs

thang du srod la gsang thabs su phebs pas/ mtsho por phebs pa dang / mtsho po nang pa bsod nams dpal 'byor bya bas chibs pa dang 'phral kyi sku chas 'dra yang phul/ de nas
rim gyis phebs pas mus su mus chen sems dpa' chen po dkon mchog rgyal mtshan gyi drung du gegs med du mjal/ mjal ma thag tu thugs kyi dad pa tshad med pa 'khrungs shing /
rje sems dpa' chen pos kyang bsu ba ser phreng sogs bkur sti dpag tu med pa gnang zhing / de nas bdag nyid chen po 'di rten rnams kyi nang nas dge slong gi rten nyid mdo
rgyud mang po nas lan cig ma yin par yang yang bsngags pa rgya cher brjod cing mchog tu gsungs pa rnams kyis thugs yid 'phrogs te/ lo de'i tha skar zla ba'i tshes bcu'i
nyin mkhas grub du mas zhabs kyis bcags pa'i gnas mchog ya ma bde ldan chos rdzong gi ri khrod du mkhan po yongs rdzogs bstan pa'i mnga' bdag rje sems dpa' chen po nyid dang
/ las kyi slob dpon zha lu ba chos rje sangs rgyas dpal bzang / gsang ste ston pa'i slob dpon sle lung mkhan po dkon mchog blo gros pa/ 'dul ba 'dzin pa chen po blo gros
rin chen pas grib tshod pa mdzad de dad pa'i dge 'dun 'khor 'dul ba 'dzin pa bcu gnyis dang bcas pa'i dbus su sangs rgyas kyi bstan pa la zhugs la yongs su rdzogs pa
bsnyen par rdzogs pa'i dge slong gi dngos por bsgrubs te ngur smrig gi rgyal mtshan 'dzin pa kun gyi gtsug gi nor bur gyur nas/ de nas bzung ltung ba sde lnga char gtogs
dang bcas pa'i dri ma mtha' dag dang bral zhing / khrims nyis brgya lnga bcu rtsa

gsum la g.yel ba med par gces spras su mdzad pa yin la/ dam pa 'di nyid kyi drung du rdo rje theg pa'i gsang ba zab mo'i bka' drin nos pa'i tshul ni/ zhabs drung du phebs ma
thag tu thog mar gshed dmar lha lnga'i dbang / byin rlabs/ bskyed rdzogs kyi nyams khrid/ de la nye bar mkho ba'i lus sbyong 'phrul 'khor/ bskyed rdzogs kyi gzhung la sogs
pa gsan cing / gzhan yang blo sbyong don bdun mar grags pa'i nyams khrid dang / rgyal sras thogs med pas mdzad pa'i rtsa tshig gi lung la sogs pa blo sbyong skor du ma
dang / gzhan yang rgyud gsum gyi bshad bka' dang / 'khor lo bde mchog gi dbang lung man ngag du ma dang / nA ro mkha' spyod kyi chos skor/ rje rdo rje 'chang kun dga' bzang
po'i bka' 'bum thog gcig rje nyid kyi bka' 'bum yongs rdzogs kyi lung la sogs pa du ma zhig gsan te/ de'i skabs su bdag nyid chen po 'dis rje sems dpa' chen po la ni
gu chos drug spyod khrid sogs chos sna mang po zhig thor bkod nas 'di rnams gnang dgos tshul zhus pas/ rje sa chen gyi rnam thar gnang nas/ khyed rang gi chos rnams 'di
na yod pas 'di la gzigs/ 'di nang gi nged rang gis thob pa rnams 'bul gsung ba byung ba dang / de mthun dus gsum gyi rgyal ba thams cad kyi bgrod pa gcig pa'i lam po che/
rnal 'byor dbang phyug birWa pa'i gsung gi man ngag rje btsun sa skya pa yab sras rnams la snyan brgyud bzhi bar ma chad par byon pa'i gsung ngag rin po che lam 'bras bu
dang bcas pa'i gdams pa zab mo gsan

par mdzad de/ de yang snang gsum gyi khrid rnams dge ba'i bshes gnyen mang po dang lhan cig tu gsan cing / sngags lam tshugs nas dpon slob nyung shas la tshogs bshad zab khrid
kyi tshul du gnang / de nas gsol ja lta bu re'i bar la thun mong ma yin pa'i slob bshad snyan brgyud du bzhugs pa rnams rje 'di nyid kho na la chig brgyud du gnang ste/
de ltar lam 'bras yongs su rdzogs pa zhar byung dang bcas pa dang / kye rdo rje'i rgyu lam gyi dbang dang / gzhan yang 'di dang 'brel ba'i byin rlabs dang / yig cha'i
lung la sogs pa chos kyi sgo du ma gsan cing / gsung ngag rin po che'i bstan pa rje 'di la gtad par mdzad pa dang / de'i sras kyi thu bo zha lu ba sangs rgyas dpal bzang
dang / grub chen dkon mchog blo gros/ chos rje blo gros rin chen/ chos rje dpal ldan rgyal po rnams la yang dbang dang byin rlabs/ rjes gnang / lung man ngag mang po zhig
gsan te thos pa rgya mtsho'i pha rol tu son par gyur to/ /de nas mus su bzhugs pa'i skabs der/ a gro dge grags bya ba cig dang / dbon po chos dge phan la sogs pa khams pa'i
grwa pa 'ga' zhig gis khams phyogs la skor cig phebs na bstan pa dang sems can la phan pa rgya chen po 'grub tshul sogs rgyu mtshan nan gyis phul bas zhal gyis bzhes
te/ de bzhin gyi rgyu mtshan sems dpa' chen po la phul ba na/ de bzhin gnang na legs pa 'ong gsung ba'i bka' lung gnang sbyin rdzong ba dang bcas pa gnang ste/ de nas spre'u'i
lo de'i ston sa skya ru phebs nas/ de nas dpon slob nyung shas shig khams phyogs su

phebs pa'i chibs kha bsgyur te/ lam bar rnams su yang gdul bya dpag tu med pa smin grol la bkod cing rim gyis phebs pa na/ sngar gcen rgya dkar shes rab rgyal mtshan gyis khams
phyogs la phebs pa'i dus su btab pa'i dgon pa don grub gling zhes bya bar spyan drangs te phebs pa'i tshe/ dus phyis sa phyogs der sa skya pa'i gdung brgyud sogs 'byon
bzhud nyung ba'i stabs kyis mi bdag bdag tu re ba'i rlom sems can/ yul de nas pha tshad phyin pa na karma pa'i sgar pa dpon slob tshan gcig yod pa rnams kyis/ rje nyid
der phebs pa la phrag dog gis kun nas bslangs pa'i skur zhus sogs mi dad pa'i rnam 'gyur mang po byas pa dang / der gnas pa'i grwa pa rnams kyis ma bzod de/ sa skya pa mthu'i
bdag po yin pas da lan bstan pa la dgongs nas 'di rnams la mthu'i rtags thon pa cig cis kyang mdzad dgos/ de bzhin ma mdzad na phyin chad phyogs 'dir sa skya pa'i sgra
tsam mi grag pa cig yong zhes yang yang nan bskyed nas zhus pa la brten nas/ khong rnams la zhag bdun gyi dus btab nas dpon slob bdun gyis pu tra la brten pa'i las sbyor
zhig mdzad pa na/ zhag gsum song ba'i nub mo sgrub khang du 'od 'khyug pa dang / thog 'tsheg pa dang / 'brub khung du lingga skad ngan 'don pa sogs nang rtags kyi cho
'phrul sna tshogs zhig byung zhing / /de dus karma pa'i sgar de'i dpon 'og ma bka' bgros pa/ rje nyid la skur zhus byed pa'i gtso bo gcig yod pa de rgyu ma rul nas nyam
thag pa'i skad 'don zhing tshe'i dus byas/ de ltar drag po'i las kyi

rtags mngon sum du mthong ba la brten nas snyan pa'i grags pas sa steng khyab par gyur ces kyang khums so/ /yang lan cig rma khams phyogs la thegs pa'i rma chu gtsang po zhes
bya ba'i chu klung shin tu che ba zhig gi rtsar sgar pa sngon ma rnams slebs nas der sdod pa'i grabs byas pa na/ rje nyid rjes su phebs nas da lta chu la 'gro ba'i grabs
kyis phebs pa na/ chag phyi ba rnams kyis mgrin gcig tu do nub thang yang chad/ nyi ma yang phyi mor song 'dug pas 'di khar bzhugs na legs pa 'dra zhes nan gyis zhus kyang
ma gsan par mchod g.yog pa nam shes la mgon po'i gtor ma gcig da lta 'chos la chu 'di la rgyob gsungs pa'i bka' lung mdzad pa na/ khong gis kyang de bzhin byas pas chu
la che chung du mngon pa gang yang ma byung / der rjes rje nyid kyis gtor ma gcig chu la gnang ba na/ lcags kyi tho lum me 'bar ba chur 'phangs pa ltar sgra 'jigs su rung
ba byung zhing / chu de yang de ma thag sum gnyis dri ba tsam song / der rje rang gis chu de la sngon la phebs shing / der rjes gzhan rnams kyang bar chad med par pha
rol tu sleb pa tsam na/ chu de sngar bas kyang bcu 'gyur gyis che ba tsam du song bas/ thams cad ngo mtshar zhing blo bde bar gyur/ de nas rje'i gsung gis mgon po la gtang
rag gi mchod gtor phul thams cad bde bar sdod gsungs/ de'i rgyu mtshan yul phyogs de na gnas pa'i skye bo rnams kyis thos pa na/ sngar rma chu gtsang po la sus kyang rab
ma 'thon pa la da lan 'di 'dra ba'i rab 'don pa 'di lta bu su zhig yin nam zhes thams cad 'jigs shing ha las nas

ngo mtshar ba'i gtam du gleng bar byed do/ /de nas yang yul phyogs gzhan zhig tu byon pa na/ bon po gdug pa can 'ga' zhig gis sngar gyi lo rgyus rnams thos pas zhe 'jigs kyang
phrag dog gi dbang gis/ dpon slob rnams la sngar thog lam rgyun par yod pa'i sa shin tu gnyan pa/ su yang sdod mi nus pa zhig tu sgar khung bstan te der bzhugs pa na/
srod thum pa nas sprin nag 'dus 'brug sgra shin tu drag po dang / glog phreng rgyun ma chad par tho rangs kyi bar du byung zhing / mi ma yin gyi cho 'phrul sbal pa nag po
shin tu che ba 'jigs su rung ba gcig cha ther gyi nang du byung ba la/ rje nyid kyis khro bcu'i srung 'khor dang / bde mchog gi go cha drug la brten pa'i srung 'khor gdug
rtsub ma zhi'i bar du mdzad cing / de nas zhag 'ga' yar gyi bar gang phebs par sprin nag po bya ra byed pa'i rnam pa byung ba de je 'gyangs je 'gyangs su song zhing thog
la sogs pa bar chad kyi rnam pa gang yang ma byung bas/ der gnas pa'i mi kun gyis gnas 'dir bzhugs tshugs pa 'di pa dpon slob las ma byung zer zhing / thams cad ha las
pas thun mong ma yin pa'i dad pa thob par gyur pa la sogs pa mthu stobs nus pa bsam gyis mi khyab cing gdul bya gang la gang 'dod la chos kyi dga' ston stsol bzhin par khams
kyi stod smad bar gsum du lo gsum yar mar lo gnyis te kun dril bas lo lnga'i bar du khams phyogs kyi 'gro ba rnams thar pa'i lam la 'god par mdzad pa yin zhes bshad
la/ de nas khams phyogs kyi dad pa dang ldan pa'i skye bo rnams kyis

'bul pa'i dngos po bsam gyis mi khyab pa byung ba rnams dang bcas gdan sa chen por gegs med du phebs/ rje btsun 'jam dbyangs chen po yab sras kyis gtso mdzad gdan sa chen por
bzhugs pa rnams la 'bul ba'i dngos po tshad las 'das pa phul zhing rten so so la yang snyan dar la sogs pa mchod pa rgya chen po mdzad de/ de nas chu pho 'brug gi lo la
yab 'jam dbyangs chen po sku gshegs pa'i gshegs rdzong rgya chen po bsgrubs/ gzhi thog bla brang chos gzhis dang bcas pa thams cad gcen la phul te/ bdag nyid bya bral kho
na la thugs gtad nas/ 'jam dbyangs dkon mchog bzang po'i drung du slar yang nges don gyi nying khu zab lam rdo rje'i rnal 'byor sbyor ba yan lag drug pa'i bka' drin gsan
cing / lo de'i hor zla bcu pa la rgyal mkhar rtse nas spyan drangs te nor bu khyung rtser phebs nas/ dpon blon rnams la gsung chos kyi bka' drin stsal/ de nas slar yang
mus su phebs nas rje sems dpa' chen po'i sku gdung mjal ba dang / rje sangs rgyas dpal bzang / grub chen dkon mchog blo gros/ chos rje blo rin pa rnams la rgyud sde bzhi
dang 'brel ba'i chos skor du ma zhig gsan pa dang / rje nyid kyis kyang dam pa de dag la gsung chos kyi bdud rtsi ci yang zhig stsal zhing / yang bar skabs su rje btsun
gcen gyi drung dang / theg chen chos rje'i zhal slob chos rje dpal ldan legs pa'i zhabs dang / rgyal tshab dam pa kun dga' dbang phyug la sogs pa rnams la yang chos kyi
sgo du ma gsan nas thugs su chud par mdzad cing / gsan pa de dag kyang tshig don la sgro

'dogs legs par bcad de nyams su bzhes par mdzad pa yin te/ dus rgyun du nyin zhag re re nyams bzhes kyi rim pa'ang / lam zab mo bla ma'i rnal 'byor/ kye rdo rje'i bskyed pa'i
rim pa lam dus kyi dbang blang ba dang bcas pa bzlas brjod kyis mtha' brgyan pa/ nA ro mkha' spyod kyi rnal 'byor bzlas pa dang bcas pa/ bir srung thun mong dang thun
mong ma yin pa/ lU nag dril gsum gyi bskyed rdzogs bzlas pa dang bcas pa/ gshed dmar lha lnga'i bskyed rim/ rdzogs rim spros med kyi rnal 'byor dang bcas pa/ 'jigs byed bskyed
rim bzlas bcas thun bzhi'am gnyis gang rung re dang / gzhan yang tshe dpag med la sogs pa lha'i rnal 'byor phra mo du ma dang / maNDal sgrub mchod sngon du 'gro ba'i
sgo nas bstan srung rnams la mchod gtor 'bul ba/ bskang gso'i rim pa dang bcas pa ma chag pa mdzad cing / de dag gi mtshams su bzlas pa/ gtor ma/ klog pa/ tsha tsha 'debs
pa/ bskor ba mdzad pa/ snod ldan la chos 'khor bskor ba sogs mdor na chos spyod bcus dus 'da' ba dang / de dag kyang lta ba'i rtsis zin par mdzad pa zhig go /de lta bu'i
bdag nyid chen po 'di ni rje sa skya pa chen po nyid slar yang rang gi rigs su rnam par sprul pa'i gar gyi rol par snang ste/ gong du smos pa ltar sems dpa' chen pos sa
chen gyi rnam thar rje 'di la gnang nas/ khyed rang gi chos 'di na yod gsungs pa dang / bse 'bag dang lhan cig tu rgya gar nas byung ba'i bse'i ga'u'i nang na yod pa'i
sgrub thabs sogs kyi yi ge deng sang ga na

yod dkar chag sogs su mi gsal ba la/ rje 'di'i gsung las/ sa chen zer ba'i bgres po des gter du sbas pa yin pa 'dug gsungs pa dang / sgo rum dpe khang sogs kyi rje sa chen
gyi phyag bris gang yin thogs med du mkhyen pa la/ rje btsun rdo ring pa chen pos/ 'di ltar mkhyen pa'i rgyu mtshan gang lags zhus pas/ de'i rgyu mtshan shin tu che ba gcig
yod/ de tsam gyis chog gzhan la sgros ye ma btang gsungs pa sogs rgyu mtshan mang du snang zhing / gzhan yang 'di'i ngo mtshar ba'i rnam thar ni kha'u'i chu tshan du thugs
dam la 'byams pa'i dus su/ lus dkyil gyi lha brgya lnga bcu rtsa bdun mngon sum du gzigs shing / de'i nang nas gsang gnas kyi lha tshogs cung zad mi gsal ba dang / snying
ga'i lha tshogs shin tu gsal zhing 'od zer 'phro ba zhig 'dug pa la/ nged rang la 'phrin las kyi brgyud 'dzin ha cang mi mang / gang yod nges don la blo kha phyogs
pa kho na yong ba 'dug ces gsung bar grags la/ gzhan yang 'di ni mthu stobs kyi dbang phyug chen po grub pa'i mtshan ma phyogs med du ston pa zhig ste skyed lhas su 'jigs
byed drug cu pa'i phyag len gyi 'grig gnang dus/ rdo ring kun spangs pa sogs slob ma kha cig gis zhal ras kyi mdangs mthing nag tu 'gyur ba gzigs pa dang / lum pa chos mdzad
pas dbu la rwa sngo seng seng 'dug pa mthong ba dang / gzhan yang 'phan yul du gtor ma la me 'bar ba kun gyis mthong ba dang / rgyal rtser rje 'di'i zhabs sa la ma reg
par bar snang la phebs par 'jam dbyangs dkon mchog bzang pos gzigs

shing / yang skabs shig tu gzhi thog gi mkhas btsun chen pos thugs dam 'chams mgon gyi drung du gsung bsnyen zhig mdzad pa'i tshe/ mgon po zhal mngon sum du gzigs pa'i phyag
dpung g.yon gyi steng du me 'bar ba dang / gri gug gi rdo rje'i phyogs bzhi'i ra med pa dbus ma la me 'bar ba gzigs snang la byung ba dang / gzhan yang dpal ldan lha mos
a gro'i dgon pa don grub gling du zhal gzigs nas/ 'khor gyi tshul bzung ba'i dam nyams gcig 'dug pa ngas sgrol/ nga la yang bskang gso cig rtsoms gsungs pa la brten nas
lha mo'i bskang gso khyad par can zhig kyang mdzad/ dpal mgon zhal bzhi pa ni phod kha sngon po bzhes pa can gcig tu yang yang gzigs pa dang / yang lan cig skyed lhas su
mgon po 'di bram ze dkar po'i rnam pa/ dar dkar po'i na bza' can phyag g.yas na rtse gsum dang snying 'dzin pa/ g.yon na thod khrag 'dzin pa/ yum bzhi dang bcas pa mngon
sum du gzigs te/ de phyin chad mgon khang der phebs res kyi de 'dra'i tshul gyis bsu ba la yang mgon po 'di nyid 'byon zhes grags la/ yang dam can pu tra ming sring rnams
ni rgyun du bran ltar 'khol ba ste/ sa skyar bzhugs pa'i skabs shig rje rang gi gsung gis/ mdang pu tra 'dis mi mgo dar gyis dril ba cig khyer nas 'ur sgra dang bcas sgo
rum la song zhes gsungs pa dang / yang lan cig skyed lhas su sde dpon zhig gi gtor gsos zhig byung dus/ sum cu rtsa gsum bya ba'i sgrub khang gi steng du sngags pa nag
po thod phreng can zhig gis ma Ni bskul

ba'i 'chams gdangs byas pa na/ kha'u'i lung pa thams cad 'dar ling ling 'ong gin 'dug gsung ba dang / skyed lhas rgyal po 'di mgon po'i 'khor gyi ru 'dren cig yin pa 'dra/
lha 'dre gzhan 'di tsho skyed lhas mgon khang gi nang du ye yong mi nus 'dug na'ang / 'di thal mar yong gin 'dug gsung ba dang / skyed lhas kyi shing phung re re'i rtsa ba
na'ang mgon po'i 'khor du gtogs pa'i lha 'dre gdug pa can re re gnas pa yin gsung ba sogs 'od gsal gyi ngang nas thams cad thogs med du gzigs shing / yang lan cig skyed
lhas mgon khang du sku mtshams bdun phrag gcig mdzad pa na/ yum chen bzhi khrag gi ral pa shin tu ring ba dang bcas phebs nas gtang rag dgos zer yus pa'i tshul gyis ral
pa sprugs pa'i khrag gi zegs ma rje rang gi sku la yang thor thor yong ba dang / de nas ma tshad na byad ma mgo la gser gyi dbu rgyan gon pa/ byad mdangs med cing cung zad
ser ba/ ngo nongs pa'i tshul gyis 'dug pa gzigs pa dang / yang gal che ba cig gi tshe mgon po 'khor bcas las la bskul ba na/ las de mthar phyin par grub pa'i tshe rje'i
gzigs snang la/ lung pa shin tu yangs pa cig gi dkyil na tshur mgon po nyid mi dpon chen po'i tshul gyis rta nag po gcig la chibs/ phyag g.yas pas mdung bskor mdzad kyin
mdun ma len na 'di bzhin len pa yin gsungs nas zhal pho 'don pa'i rnam pa mdzad cing 'byon pa gzigs pa dang / yang skyed lhas su sku mtshams dam par mdzad pa'i skabs shig
na/ 'byung po chen po dge bshes kyi chas su byas snam sbyar ber thul

sogs brtsegs ma mang rab gyon/ lag tu gtor ma khyer 'khor stobs che ba dang bcas kha'u'i gzhung lam la zhugs/ phyag 'tshal sgang du slebs pa na 'phags pa brag khung gi 'debs
la dpal mgon chen po'i sku bram gzugs rje rang gi phyag bris ma cig bkram yod pa las/ 'od zer sngo nag phyogs mtshams kun tu 'phro ba dang dus mnyam du mi rkang gi gling
bu'i sgra skad shin tu che ba grag pa cig bus byung bas/ skad cig de nyid la bar snang la sprin nag po 'khrigs 'byung po yod pa'i sa der thog ser shin tu drag pa cig babs
song bas/ 'byung po 'khor bcas gar song cha med du song ba byung ba dang / yang lan cig nor bu khyung rtser phebs pa'i tshe/ chos rje rkyang 'dur ba dpon slob dang gzims
khang steng 'og mdzad nas bzhugs/ rje dpon slob rnams kyis tshoms 'og tu chos skyong rnams las la bskul ba'i rol mo drag brdungs mdzad pa na/ steng du chos rje rkyang
'dur ba'i dgongs pa la/ mtshan nyid rgan po'i skyon gyis bslad pas/ rnga brdungs 'di rang la 'byung chen po med dam snyam pa byung / de nas cung zad song ba'i dus chos rje
rkyang 'dur ba'i gzigs snang la/ sprul pa'i mi nag khyi nag bya nag sogs pho nya mang pos 'byung po chen po snam sbyar ta hun gser ma thang theb gyon pa dang bcas pa'i
ske nas zhags pas bzung lag pa bsdams pa cig dkar khung gi mthongs ka nas tshoms chen 'og ma'i 'brub khung nang du thogs med du khrid song ba gzigs/ zhag gcig song rjes phyir
shor song ba dang / dgongs thun gyi thugs dam gyi tshe slar yang

gong bzhin khrid nas mthu dang stobs med par dam la thogs pa gzigs te/ mi phyed pa'i dad pa thob cing de phyin chad rnga brdungs la yid gang yod ches pa cig byung zhes grags
pa dang / gzhan yang bdag nyid chen po 'di ni mthu dang nus pa'i mnga' bdag tu gyur pa'i stobs kyis 'dis sgrig par mdzad pa'i po ti me 'bar mar grags pa de/ gzims dpon
nam shes grogs mched kyis rgyal rtse nas blang ste sa skyar khyer 'ong ba'i lam zhong nga'i mdar chom rkun pa 'ga' zhig gis phrogs te khyer nas khong rnams kyi yul du phyin
pa na/ yul der mi 'dod pa'i ltas sna tshogs byung zhing / khyad par phyag dpe gang du bzhag sar me 'bar bas khong rnams kyis nyer tshags ma nus par ra sa rdzong pa'i lag
tu byung / der yang cho 'phrul sna tshogs byung ste rnam rtog gi ngang du yod pa na/ re zhig nas sman grong drung rdor bas der byon dus de bzhin gyi gsung gleng byung
bas rje'i phyag dpe yin par nges te/ rdzong pa dngos kyis 'bul ma nus par drung rdor ba brgyud nas phul/ de phyin mgon pod 'di nyid la deng sang gi bar gyi bu phyi yang phyi
dang bcas pa kun la mgon pod me 'bar mar grags pa 'di byung zhing / de ltar bu'i ma phye bdag chen rang gi phyag dpe dngos de ni rgyal mkhar rtse ba'i zhal ngo rnams
kyi sku srung du bzhugs pa/ dus phyis drung 'phags pa tshul khrims pa'i phyag brgyud de sa skya pa sngags 'chang ngag dbang kun dga' bsod nams bdag gi lag tu rtsol med du
byung ba deng sang skal ldan rnams kyi mchod pa'i yul du gdan sa 'di nyid na bzhugs pa 'di yin no/ /yang skabs shig gi tshe

gnas gsar pa'i gzhis rin chen sgang du phebs pa'i dus khong rnams kyis rtsis mgon gyi lha mo la bskang mdos phul ba'i tshe/ rje'i zhal nas khyed kyis lha mo la bskang mdos
yang yang dgos pa 'di 'dra lkog pa la gsungs pas/ lha mo cung zad ma mnyes par/ de nub tho rangs rje thugs dam la bzhugs pa'i mdun du shin tu 'jigs pa'i cha lugs su bstan
nas byung ba na/ bar chad bya bar ni ma nus/ rnal 'byor ba lta ba la sbyangs 'dug gsung zhal 'dzum pa dang bcas de nyid du mi snang bar gyur ces kyang grags la/ gzhan yang
'od gsal gyi ngang la thogs bcas kyi dngos po sgrib mi nus par ji lta ba bzhin gzigs par snang ste/ lan cig gdan sa'i bla brang shar na gsung chos gnang ba'i dus/ rgya
'dre dpon g.yog mang po sa skya'i nye skor na sgar rgyab/ skabs su dpon po de'i mgo thog tu gdugs nyi 'og tu slebs pa tsam byas/ sa skya la bskor ba phyin phyi log theng
re byas dus/ gdan sa 'dir rgya 'dre mi bsad sogs yong ba cig 'dug pa la/ rje 'di'i thugs dam lta ba'i ngang nas me dmigs mang du gnang bas/ zhag 'ga' nas gsung chos pa rnams
phyir 'gro ba dang mnyam du mi sog po'i rnam pa can 'jigs su rung ba lus po kun la mes tshig pa'i ri mo yod pa gcig rje'i drung du thogs med du byung nas zhabs dbang
cig dgos zhu ba la/ khyod su yin gsungs pas/ bdag rgya 'dre'i dpon 'og ma cig yin/ kha sang nas khyed kyis dmigs pa mdzad pa des nged thams cad tshig da lan dpon po na drags
sku mdun la yong ma thub/ da

nged rnams 'gro bas thugs dam lhod dgos zer/ 'di la zhabs dbang mi dga' 'am dgongs tsa na/ khos zhabs 'og tu mgo bcug nas khyed kyi slob ma brgyud 'dzin dang bcas pa la mi
gnod pa'i dam bca' 'bul/ khyed nam sangs rgyas pa'i dus nga 'khor gyi thog mar skye bar shog zer nas 'ja' yal ba ltar song ba dang / de nas rgya 'dre rnams kyang gnas 'dir
med par gyur to zhes grags pa la sogs pa mdor na gsang ba las kyang ches gsang ba'i rnam par thar pa mtha' yas pa zhig mnga' ba yin no/ /de nas dgung lo so drug bzhes pa
sa mo phag gi lo la rgyal mkhar rtse nas chos rgyal bkra shis rab brtan dpal bzang po yab sras rnams kyis slar yang spyan drangs te/ der slob dpon grwa rigs sogs brgya
dang lnga bcu tsam la gsung ngag rin po che'i gdams pa zab mo legs par stsal zhing / der ye shes mgon po dngos su bzhugs nges pa'i mgon khang khyad par du 'phags pa zhig
kyang bzhengs pa mdzad/ slar skyed lhas su phebs nas dam tshig dang ldan pa'i skye bo rnams la thugs brtse bar dgongs te/ mdzes byed ces bya ba chu mo yos kyi lo dam rdzas
'chi med ril bu sgrub par mdzad pas/ grom pa'i lung nang thams cad dri bzang gis khyab pa dang / me tog gi char 'bab pa dang / lhag par gong bu'i sgrub pa tshugs nas ril
bu'i sgrub pa mthar ma phyin gyi bar la/ thog mtha' bar gsum du shin tu gsal ba'i sgras ril bu khar song ba'i sems can thams cad skye ba bcu gnyis tshun chad la nges par
sangs rgya ba yod do zer ba'i mkha' 'gro'i lung bstan khyad par can

brnyes pa la sogs pa ngo mtshar ba'i rtags du ma byung zhing / de nas rong ston thams cad mkhyen pas 'debs par mdzad pa'i chos grwa chen po dpal nA lendra'i gtsug lag khang
de nyid du rong ston nyid nas gdan sa rim pa bdun song ba'i mtshams su/ gzhan phyogs kyi bstan 'dzin gyi gzugs su rlom pa'i ma rungs pa'i sems can 'ga' zhig gis grub mtha'i
kun slong ngan pa zhe la bzhag nas/ chos grwa der bzhugs pa'i bla ma/ slob dpon/ mi sna drag gtogs/ mdor na khang khyim tshun chad ma rung par byas te nyam thag pa'i
tshe/ rje 'di dang rdo rings kun spangs pa gnyis kyis gsang thabs su phebs te/ mkhas grub chen po mkhyen rab rin chen mchog grub dpal bzang po rong ston chen po'i rgyal tshab
tu mnga' gsol/ lhag par de'i skabs su phrag dog gis rang nyid shin tu myos shing rang dbang mi thub pa'i gzhan phyogs kyi bshes gnyen du khas 'che ba'i chos rje smon
lam pa bya ba des/ ngan g.yo'i sbyor ba mngon mtshan can 'ga' byas shing / rje 'di la yang deng sang nA lendra na sa skya pa'i btsun chung tshe zad cig sleb yod pa 'dug
zer ba sogs rlom sems kyi tshig ngan 'brug ltar bsgrags pa'i tshe/ de dag la thugs brtse bas nye bar dgongs te/ rje nyid kyis gnas der ched du gtad pa'i thugs dam mdzad cing
/ dro sa'i phug ser du mgon po'i gtor chen mdzad pa'i tshe nub gcig mnal lam du/ phug pa'i rtsa bar nged 'di lta bu'i mi drag pa rang bcu gnyis shi zer ba'i dud mo'i
sgra lhang lhang ba byung zhing / rje 'di nyid kyi thugs dam

gyi nyams snang la mgon po'i las mkhan rnams kyis gser gyi mchod rten chen po 'od 'bar ba zhig dum bur gtubs kyin 'dug pas nang thams cad sol ba dang lham krad kyis brgyang
'dug pa gcig byung ste/ de'i tshe dgun shin tu grang ba'i dus yin kyang / nam phyed zin la khad pa tsam gyi tshod la dpal ldan sa skya'i bstan srung dbang po rnams kyi cho
'phrul gyi sprin nag po shin tu 'jigs su rung ba dpag tu med pa glo bur du nam mkha' la 'dus te/ skyid 'phan gnyis char du tshor ba'i 'brug gi sgra shin tu grag pa dang
/ glog gi 'od 'khyug pa dang bcas rbod gtong byed pa'i byad ma de'i mgo la gnam lcags kyi thog chen po mi bzad pa babs pa nas/ las ngan pa'i sbyor ba byed pa'i lus dang
phral nas/ sems nyid dag pa'i zhing du skad cig de nyid la spor bar mdzad pa dang / gzhan yang chos grwa chen po de nyid du zab rgyas chos kyi sgron me sbar te/ rong ston
thams cad mkhyen pas bstan pa'i srog shing 'dzugs par mdzad do/ /de ltar mthu dang nus pa'i sgo nas grub pa'i mtshan ma bsam gyis mi khyab pa zhig bstan cing / gzhan yang
mkhas pa'i bya ba rnam pa gsum gyi sgo nas kyang bstan pa rin po che ches cher gsal bar mdzad pa zhig ste/ de yang bdag nyid chen po 'dis snga phyir gsung ngag rin po
che'i tshogs bshad dang / slob bshad 'dres pa'i tshar nyi shu rtsa grangs tsam gyis thog drangs/ sde snod gsum dang rgyud sde rin po che bzhi dang 'brel ba'i chos kyi sgo
mtha' yas pa stsal nas 'gro ba mang po smin cing grol bar mdzad pas bka' drin thob pa'i zhal slob kyang sa chen po'i rdul tsam

bsam gyis mi khyab pa yod pa rnams zhib tu bgrang bar ga la nus/ rags pa tsam dper mtshon na/ chos rje zha lu pa sangs rgyas dpal bzang / grub chen dkon mchog blo gros/ chos
rje blo gros rin chen/ paN chen dpal ldan rgyal po ste phan tshun bka' drin rjes su nos pa'i dam pa bzhi/ yang paNDi ta chen po shAkya mchog ldan dri med legs pa'i blo
gros/ mdo sngags chos kyi mnga' bdag kun mkhyen bstan pa'i nyi ma bsod nams seng ge mi nyag paNDi ta grags pa rdo rje/ mkhas pa chen po zhu ba bsod nams rin chen/ rtse thang
rab 'byams pa sangs rgyas lhun grub ste 'dzam gling yongs su grags pa'i mkhas mchog chen po lnga/ 'khon gyi gdung brgyud bdag chen bsod nams rgyal mtshan/ shar pa 'jam
dbyangs chen po'i gdung brgyud slob dpon chen po kun dga' bkra shis pa ste gangs can chen por grags pa'i skyes bu gnyis dang / gzhan yang dpal 'khor bde chen gyi mkhan
po bde ba'i 'byung gnas/ rkyang 'dur chos rje dkon mchog dpal ba/ mkhas pa'i dbang po bsod nams blo gros/ rab 'byams dbang po dkon mchog tshul khrims/ chos rje chos skyong
rgyal mtshan/ yang dgon chos rje dpal ldan bkra shis pa/ sgo rum pa kun dga' legs pa'i blo gros/ gser mdog can gyi gdan sa pa chos rje kun dga' rgyal mtshan pa ste gsung
ngag gi gsang ba 'dzin pa'i dam pa brgyad/ yongs rdzogs snyan brgyud zab mo'i rgya mtsho 'gran zla kun dang bral ba'i thugs sras rje btsun rdo ring pa chen po kun spangs
chos kyi nyi ma la sogs pa

bsam gyis khyab pa zhig bskrun nas rgyal ba'i bstan pa rin po che phyogs dus kun du ches cher gsal bar mdzad pa yin la/ rtsod pa dngos stobs kyi rigs pas log smra sun dbyung
ba'i tshul ni/ gsung ngag lam 'bras kyi brgyud 'dzin rdzong lugs pa 'ga' zhig gi bzhed pa/ snang gsum khrid kyi sngon du rgyu dus kyi dbang nges par 'gro dgos pa rnal 'byor
dbang phyug brgyud pa dang bcas pa mtha' gcig tu bzhed pa yin zhes smra ba dang / kha cig gis mngon par rtogs pa tshul bco lnga po ngos 'dzin pa'i skabs su/ le'u brgyad
pa nas gsungs pa'i yum gyi mngon rtogs de 'dren pa rnams la dngos stobs kyi rigs pa phul du byung ba dang / de'i rgyab brten du rje btsun chen po'i gsung rnams yid ches
kyi lung du mdzad de/ mdor na lan gyis bzlog par mi nus pa'i lung rigs rnams kyis sgo nas grub mtha' mi 'dra ba rnams sun byung nas/ bstan pa'i snying po gsal bar mdzad
pa yin cing / yang rtsom pa mdzad pa'i tshul ni/ bdag nyid chen po sa paN gyis rang gi brjod pa bde zhing gzhan gyis rtogs par sla ba/ gnyis ka'i rna bar snyan pa zhig
sdeb sbyor gyi gtsug lag shes pa las 'byung bas zhes gsungs pa ltar gyi don rnams yongs su tshang ba'i gsung rab kyi tshogs kyang / sems dpa' chen po'i bstod pa/ yab 'jam
dbyangs chen po la bstod pa la sogs pa bstod pa dang gsol 'debs kyi skor du ma dang / gsung ngag gi khrid yig brda don gsal ba'i khrid yig dam tshig gi rnam bshad 'khrul
spangs rab gsal la sogs pa khrid yig dang rnam bshad kyi skor mang po

dang / gzhan yang sgrub thabs/ dkyil chog byin rlabs kyi yi ge sogs dang / 'jigs byed/ bde mchog kye rdor/ dmar po skor gsum rnams kyi chos skor bsam gyis mi khyab pa dang
/ khyad par chos skyong skor gyi 'khu ldog spong ba'i yi ge bsnyen pa'i yi ge spogs chog gi yi ge bka' bsgo/ bkra shis/ mchod gtor 'bul tshul gyi yi ge sogs shin tu zab cing
rgya che ba bgrang ba las 'das pa zhig mdzad nas gsang chen zab mo'i bstan pa mchog tu gsal bar mdzad pa ni ches ngo mtshar ba'i rnam par thar par snang ngo / /de ltar
dam pa 'dis bstan 'gro'i don so skye'i blos dpag par dka' ba zhig mdzad nas zhing 'di nyid kyi gdul bya'i don rgya chen po grub par dgongs te/ zhing khams gzhan du 'byon
pa dang nye ba'i ston gyi dus su skyed lhas kyi se 'bru rnams kyang cher ma skyes shing / skyes pa rnams kyang de ma thag skam 'gro ba dang / de'i dgun shin tu grang ba'i
dus su grom pa'i chu cher rgyas nas bla brang zam 'og tu ma shong bar tshogs chen por lud pa dang / sa chen po 'di yang nas yang du g.yos/ dus ma yin pa'i sgra grag pa
dang / 'od 'khyug pa la sogs pa'i ltas du ma byung bas skye bo gzhan rnams the tshom du gyur te/ de skabs su sku khams cung zad ma bde ba na/ rje'i gsung gis dge slong don
rgyal la/ btsun pa shi ba'i shul du nor mang po lus pa 'di don du'ang mi 'gyur zhing / 'jig rten pa rnams kyis kyang 'phyar ka'i gnas su byed pas/ dngos po thams cad dge
'dun gyi zhabs tog la thong gsung ba'i zhal ta

gnang / de nas skyed lhas nas gdan sa chen po 'dir phebs te/ gdan sa bka' bgros pa rnams kyis sku rim rgya chen po bsgrubs shing / sman dpyad la sogs pa rje'i zhabs tog rgya
chen po bsgrubs/ de dag gi skabs su rje nyid ni thugs bde nyams shin tu che zhing / nang du zag med kyi ye shes thugs rgyud la 'khrungs pa'i rtags su ha ha hi hi la sogs
pa nyams mnan pas mi non pa phyi rol nas thos pa byung ba dang / gzhan yang bla ma yi dam chos skyong la sogs pa dag pa'i gzigs snang mang pos dus 'da' ba byung zhing /
lhag par lan cig gi tshe yun ring por spyan nam mkha' la cher gzigs nas/ 'o mi rnams kyis nga la kho chos kyi rgyal po la mi mos zer e bden par 'dug chos kyi rgyal pos nga
la thugs rjes 'dzin par nges/ da lta rang rje btsun chen po dang / chos kyi rgyal po dang / rje btsun 'jam dbyangs chen po rnams sku 'od mer mer nam mkha'i mthongs na
bzhugs 'dug gsung ba dang / lan cig chag phyi ba du ma dang tsha mda' nas kyi 'tsho byed de drung na yod pa'i skabs su nub phyogs pha gi na 'od 'khyil le ba cig 'dug khyed
rnams kyis e mthong gsung ba dang / yang lan cig 'tsho byed de la/ 'tsho byed khyed kyi yid la mkha' 'gro ma 'di rnams kyis da lta rang gdan 'dren pa 'dra bsam pa e 'dug
de 'dra mi dgos ga le byas nas gdan drangs te 'gro yis gsung ba la sogs pa bla ma yi dam dpa' bo mkha' 'gro sogs gzigs pa'i nyams kyi gsung 'ba' zhig gsungs shing / de
ltar ngo mtshar ba'i rnam 'phrul du ma zhig gzigs

te/ de nas sku drang por bsrangs zhal lhor phyogs pa'i ngang nas rgyud sde rin po che nas gsungs pa'i 'da' kha ma'i rnal 'byor zab mos gsal btab ste dgung lo lnga bcu rtsa
gnyis pa shing mo yos kyi lo zla ba bzhi pa'i nyi ma shar dros tsam la gzhi thog bla brang du gzugs kyi sku'i dkyil 'khor chos kyi dbyings bde ba chen po'i ngang du bsdu
bar mdzad do/ /de ltar dgongs pa yongs su mya ngan las 'das nas kyang yun ring po'i bar du nam mkha' la 'ja' tshon dang lha'i spos kyi dri ngad khyad par can ldan pa dang
/ me tog gi char chen po 'bab pa la sogs pa ngo mtshar ba'i ltas bsam gyis mi khyab pa byung zhing / de nas lo 'ga' zhig gi bar du sku gdung rin po che mchod rten gyi snying
por bzhugs su gsol nas/ slar yab 'jam dbyangs chen po'i sku gdung dang rje 'di'i sku gdung lhan cig tu bzhu la phul te/ de'i tshe'ang nam mkha' la 'ja' dang / me tog
gi char la sogs pa ngo mtshar ba du ma byung zhing / khyad par gdung khang zhal phye ba na/ yab kyi gdung rnams ni gtso bor gdung log 'ba' zhig tu song zhing / lha sku ring
bsrel yang thor bur byon/ rje btsun rdo rje 'chang chen po nyid kyi gdung khang gi logs la rdo rje 'chang gi sku mi tshad tsam dang / de'i dpung zur g.yon pa'i 'og tsam
du stobs 'phrog nag po'i sku bram gzugs rkang gang tsam rgyan dang skye mched thams cad shin tu gsal ba dung ris las 'khrungs shing / sku gdung rnams la yang lha sku ring
bsrel bsam gyis mi khyab pa byon zhes grags so/ /'di dag ni bdag chen rdo rje 'chang chen po blo gros rgyal

mtshan nyid kyi rnam par thar pa rags pa tsam zhig rje de nyid kyi slob brgyud 'dzin cing snyan brgyud gdams pa'i mnga' bdag tshar pa chos rje blo gsal rgya mtsho zhes bya
ba'i grub pa'i dbang phyug chen po des mdzad pa'i rnam thar las logs su blangs nas bris pa yin la/ rgyas pa ni rnam thar de nyid dang / gzhan yang bdag chen nyid kyi dngos
slob du mas rnam par thar pa mang po zhig 'byung bas de dag tu bltas la khong du chud par bya'o/grags pa rgyal mtshan//yang bla chen kun dga' rgyal mtshan gyi sras/ mthu
stobs dbang phyug bsod nams rgyal mtshan zhes bya bas yul ldan ma/ ming ma gcig kun dga' 'bum bya ba khab tu bzhes pa la/ sras slob dpon chen po grags pa rgyal mtshan zhes
bya ba chu mo glang la 'khrungs shing / 'dis kyang khams phyogs su phebs nas bstan pa'i bya ba rgya chen po bsgrubs nas/ dgung lo zhe gnyis pa shing pho rta'i lo la sku
gshegs so/ /de rnams kyis lha rigs 'khon sa skya pa ste mtshan mchog gsum dang ldan pa'i gdung rabs byon tshul las/ gdan sa chen po'i bla brang so sor dbang bsgyur ba'i
gdung rabs kyi nang nas/ rin chen sgang bla brang ba'i gdung rabs rin po che byon tshul legs par bstan zin to// //'dir smras pa/ rin chen gter gyis bltams pa'i sa 'dzin
rtser/ /rin chen khang brtsegs rmad byung nyams dga' bar/ /rin chen 'phreng pa bzhin du legs byon pa'i/ /rin chen sgang pa'i gdung rabs bsngags par 'os/ /khyad par byang
chub sems dpa' zhi ba 'tsho'i/ /rnam 'phrul 'gro mgon bsod nams rgyal mtshan zhes/ /snyigs dus thub pa'i

bstan la thub dbang ltar/ /rab grags kun gyi 'gran bral de la 'dud/ /gzhan yang mthu stobs rdzu 'phrul nus pa'i gter/ /ngo mtshar rnam thar gang la bsams gyur kyang / /phan
tshun 'gran pa bzhin du rim byon pa/ /kun la gsol ba 'debs so byin gyis rlobs/ /bar skabs kyi tshigs su bcad pa'o// //spyi don gsum pa lha khang bla brang pa'i gdung rabs
bshad pa la yang / tshigs bcad kyi sgo nas mdor bstan pa dang / de'i don rgyas par bshad pa gnyis las/ dang po ni/ rje btsun sa skya pa'i gdung rabs ya rabs kha rgyan las/
rin chen sgang pa'i gdung rabs byon tshul bshad zin ma thag pa'i mjug tu/ bdag nyid chen po'i btsun mo ra lung ma/ /kun dga' nam mkha'i rgyal mtshan zhes bya'i sras/
/ti shrI kun dga' legs 'byung zhes bya dang / /gcung po ti shrI kun dga' rgyal mtshan gnyis/ /kun rgyal btsun mo stag sde kha phyar ma/ /dpal ldan bzang mo'i sras ni chos
rgyal mtshan/ /btsun mo gnyis pa stag sde ra lung ma/ /bsod nams dpal la ta dben blo rgyal 'khrungs/ /ta dben chos rgyal btsun mo chu mdo ma/ /rgyal mo mtsho sras theg chen
chos rje yin/ /btsun mo gnyis pa nyang stod sras skyabs la/ /dharmA dhwa dza rdo rje rin chen gnyis/ /btsun mo gsum pa dpon mo sras pa la/ /slob dpon chen po bsod nams
bkra shis 'khrungs/ /bsod bkra'i btsun mo stag sde ra lung ma/ /nam pa'i sras po bde legs bkra shis yin/ /bde legs bkra shis btsun mo gcig bzhes pa/ /gang de'i sras po
bsod nams

rgyal mtshan dang / /shAkya seng ge don grub rgyal mtshan dang / /bsam grub rgyal mtshan zhes bya rnam bzhi 'o/ /shAka seng btsun mo gcung pa dpon mo'i sras/ /kun dga' bkra
shis kun dga' rgyal mtshan dang / kun dga' snying po zhes bya rnam pa gsum/ /btsun mo gnyis pa ma gcig yum pa'i sras/ /rin chen rgyal mtshan lha khang gdung rabs yin/ /zhes
so/ /gnyis pa de'i don rgyas par bshad pa ni/ bla ma bdag nyid chen po bzang po dpal zhes yongs su grags pa de'i btsun mo spyi grangs kyi lnga pa/ lung phebs nas khab
tu bzhes pa'i btsun mo bzhi pa yul sha la zug pa stag sde ra lung pa/ ming kun dga' nam mkha'i rgyal mtshan zhes pa la sras gnyis 'khrungs pa'i gcen nilha khang bla brang
/ti shrI kun dga' legs pa'i 'byung gnasti shrI kun dga' legs pa'i 'byung gnas rgyal mtshan dpal bzang po zhes bya ba yab bdag nyid chen po dgung lo zhe bdun pa sa pho spre'u'i
lo la dus mchod pa'i gdung brgyud dbang kun dga' legs pa dang dgung mnyam du 'khrungs te/ bla ma 'di ni gzhon nu nyid nas rab tu byung zhing yab chos rnams la gsan
sbyong mdzad pas legs par thugs su chud de/ dgung lo nyer gcig pa'i dus gong nas spyan 'dren pa'i pho nya mngags pa la brten nas mdo khams su phebs/ rgyal po chen po'i
ti shrI dang gzhan yang bstan pa'i bya ba rgya chen po zhig bsgrubs nas/ dgung lo sum cu so bzhi pa yos kyi lo la me tog ra bar sku gshegs pa'i tshul bstan zhes mus srad
pa'i gdung rabs las bshad la/ yang nyi lde pa'i gdung rabs las/ rgyal po'i ti shrI lo gsum mdzad nas nyer gsum pa rta'i lo la

gshegs zhes kyang 'byung bas brtag par bya'o/ /bla ma de'i gcungti shrI kun dga' rgyal mtshan/ti shrI kun dga' rgyal mtshan dpal bzang po ni yab dgung lo zhe dgu pa lcags pho
khyi'i lo la shal zug bya bar sku 'khrungs te gzhon nu nas yab chos rnams la sbyangs pa phul du phyin pa mdzad cing / khyad par stag thog pa tshul khrims dpal la sogs
pa mkhas pa mang du bsten nas/ rnam 'grel sogs rigs pa'i gzhung lugs rnams la sbyangs pas shin tu mkhas shing smra ba'i mchog tu grags te/ gdan sa chen por dbyar chos dgun
chos ma chag par mdzad pas snyan pa'i grags pas sa'i steng ma lus pa khyab pa la brten nas/ gong nas rgyal po chen po'i chang gu'i gung gu shrI'i mtshan dang / gser gyi
dam kha sogs phul zhing / phyis gong nas gdan 'dren gser yig pa byung nas dgung lo nyer gnyis pa'i dus gong du phebs te/ lo nyi shu rtsa bdun gyi bar du rgyal po chen po'i
ti shrI mdzad pas/ rgyal pos kyang thub pa'i rgyal tshab chen por mnga' gsol zhing / bdag nyid chen po 'dis rgyal khams chen po der bstan pa'i bya ba 'chad rtsod rtsom
gsum dar rgyas su mdzad de/ bde bar gshegs pa'i bstan pa nyin mo ltar gsal bar mdzad pa dang / gzhan yang sa phyogs der bar skabs bar skabs su phyi'i rgya mtsho chen po
lud nas gnod pa chen po yongs kyi yod pa la/ bla ma 'dis gtor chen dang bla gos bsdebs pa la sogs mdzad pas rgya mtsho phyir log pa dang / yang ngo log gi dmag gi rnam 'phrul
mang pos rdzu 'phrul gyis rta dmag gi mtshon cha 'phen pa sogs kyis rang phyogs

pham par byed pa byung ba la/ bdag nyid chen po 'dis dkon mchog la gsol ba btab chos skyong la 'phrin las drag tu bcol bas/ ser ba chen po babs te bar snang gi dmag thams cad
sa la lhung nas/ rang phyogs rgyal bar mdzad pa sogs nus pa bsam gyis mi khyab pa mnga' ba zhig ste/ de ltar mdzad pa bsam gyis mi khyab pa mdzad nas/ dgung lo zhe dgu
pa sa pho khyi'i lo la me tog ra bar ngo mtshar ba'i ltas du ma dang bcas te mya ngan las 'das par bshad cing / bla ma 'dis bsnyen par ma rdzogs gong btsun mo gnyis khab
tu bzhes pa'i dang po yul rta ste kha phyar pa/ ming ma gcig dpal ldan bzang mo bya ba la srasda dbon chos kyi rgyal mtshan/ta dben chos kyi rgyal mtshan dpal bzang po zhes
bya ba/ yab dgung lo nyer gsum pa chu pho spre'u'i lo la g.yas ru ngam ring du sku 'khrungs te/ yab mes kyi chos la sbyangs pa phul phyin dang / khyad par tshad ma'i
skor la gsan sbyong mdzad pas rnam 'grel sogs sde bdun phyin ci ma log par mkhyen cing / tshogs chen por rnam 'grel dang rigs gter sogs tshad ma'i gzhung lugs du ma lan mang
du gsungs nas tshad ma'i gzhung lugs dar bar mdzad/ gzhan yang bu ston rin po che spyan drangs nas lha khang chen mor rdor dbyings kyi dkyil 'khor blos bslang dang /
sman bla'i pho brang chen po bzhengs pa sogs bya ba rgya chen po mdzad/ gong nas kyang chang gu'i gung gug shrI'i mtshan dang gser dam chen mo gnang zhing / phyis gang nas
gdan 'dren pa byung nas dgung lo nyer lnga bzhes pa spre'u'i lo la rgya yul du phebs te/ rgyal po A yu pri ta ra zhes bya ba'i sgos kyi

mchod gnas mdzad pas rgyal pos kyang tho ling te ho/ ta dben gu shrI'i mtshan dang shel gyi dam kha tho shu dang bcas pa phul/ rgyal po 'khor bcas smin grol la bkod pa sogs
bstan 'gro'i don rgya chen po zhig mdzad nas/ dgung lo nyer brgyad pa sa mo phag gi lo rgya yul du bde bar gshegs shing /ta dben blo gros rgyal mtshan/de'i gcung ta dben
blo gros rgyal mtshan dpal bzang po bya ba ni/ yab ti shrI kun dga' rgyal mtshan gyi btsun mo gnyis pa yul rta ste ra lung ma/ pha ming kun spangs chos grags kyi lcam mo/
ming ma gcig bsod nams dpal bya ba la/ chu pho spre'u lo zla grangs 'ga' zhig gi khyad tsam ma gtogs gcen chos kyi rgyal mtshan 'khrungs pa'i lo de nyid la shal zug tu
'khrungs pa yin te/ bdag nyid chen po 'dis chos rje bla ma dam pa dang / kun mkhyen jo nang pa dang / bu ston kha che/ sa bzang ma ti sogs mkhas grub kyi bshes gnyen khyad
par can mang du bsten nas dam pa'i chos spyi dang / bye brag tu yab mes kyi chos thams cad yongs su rdzogs pa gsan nas thugs su chud par mdzad cing / khyad par rgyas pa'i
bstan bcos tshad ma rnam 'grel la bdag nyid chen po sa paN dang / 'u yug pa rig pa'i seng ge gnyis kyi 'og nas bla ma 'di las rtsod pa bzang ba ma byung bar grags la/
bla ma 'dis gzhi thog gdan sa mdzad nas lo bco brgyad kyi bar du gdan sa chen po'i tshogs chos gsungs/ de'i ring la ta dben gu shrI'i mtshan dang dam kha phul/ phyis su gong
nas gser yig pa mngags nas gdan 'dren byung ba la/ zhing gzhan gyi gdul bya la

dgongs nas dgung lo so gsum pa shing pho 'brug gi lo la lha khang bla brang gi gzims khang byang mar bde bar gshegs so/ /sku mched 'di gnyis chu pho spre'u lo pa dgung mnyam
yin par gtsang byams pa'i gdung rabs dang / bla ma dam pa'i dngos slob shes rab rdo rjes mdzad pa'i gdung rabs las bshad pa ltar 'dir yang bkod pa yin la/ nyi lde ba dang
stag tshang lo tsA ba gnyis kyis/ gcen lcags mo lug lo pa dang / gcung chu pho spre'u lo pa yin par bshad nas/ 'das lo yang 'dir bshad pa dang cung zad mi mthun yang gang
dag dpyad par bya'o/ /kun dga' bkra shis/de ltar sku mched gnyis kyi nang nas gcen po ta dben chos kyi rgyal mtshan pa bsnyen rdzogs ma mdzad gong btsun mo gsum khab
tu bzhes pa'i dang po yul chu mdo ma/ nye gnas nam mkha' bag shi'i dbon mo/ ming ma gcig rgyal mo mtsho bya ba la sras theg chen chos kyi rgyal po kun dga' bkra shis rgyal
mtshan dpal bzang po zhes bya ba yab dgung lo bco brgyad pa'i dus mgon po 'jam pa'i dbyangs kyi sprul pa bar ma chad pa 'byon pa'i gnas mchog dpal sa skya'i lha khang chen
mo'i shar du sa mo glang gi lo bkra shis pa'i dge mtshan du ma dang bcas te 'khrungs shing / 'khrungs ma thag nas byis pa'i spyod pa las 'das te ya rab kyi spyod pa du
ma dang ldan pa zhig yin la/ khyad par bdag nyid chen po sa paN gyis spyir nged kyi mi brgyud rnams la 'od gsal cung zad re rgyun mi chad du yong ba yin zhes gsungs pa
dang mthun par/ bdag nyid chen po 'di la yang gzhon nu nyid nas 'od gsal rgyun mi chad pa mnga' ba ste/ smra mkhyen

nas dgung lo drug bdun tsam gyi bar du mnal du song ba'i ngang nas pha rol po dag gis ci smras pa dang / bya byed rnams thogs med du mkhyen te gsung bas kun ngo mtshar du 'dzin
pa byung zhes grags shing / gzhan yang gzhon nu'i dus su mi rtag pa dang nges 'byung thugs las 'khrungs pa'i dbang gis gzigs snang la za zi ban bun mang po 'byung gin
yod pa rnams rje 'di nyid kyi sku zhang dge ba'i bshes gnyen bzang po cig yod pa de'i drung du thugs rje chen po'i dmar khrid gsan pas/ sngar gyi nyams snang phal cher
'od gsal zin pa'i ltas su ngo 'phrod pa la sogs pa ngo mtshar ba'i yon tan gyi khyad par du ma gzhon nu nyid nas mnga' zhing / de nas rim gyis rgya bod kyi yi ge dang / klog
dang rtsis la sogs 'jig rten pa dang thun mong gi rigs pa rnams ni brda sprad pa tsam gyis thogs pa med par mkhyen pa'i blo gros dang ldan pa zhig yin mod/ de lta na
yang bde bar gshegs pa'i bstan pa rab tu byung bas 'dzin par dgongs nas/ dgung lo bcu drug bzhes pa shing pho 'brug gi lo/ ta dben gzhi thog pa kun dga' rin chen dang / sa
bzang ma ti gnyis kyi drung du rab tu byung nas/ mtshan kun dga' bkra shis rgyal mtshan dpal bzang po zhes gsol te/ de nas slob dpon chos kyi sengge nye bar bsten nas/
bka' spyi'i dgongs 'grel gyi bstan bcos rnam 'grel sogs tshad ma'i gzhung lugs rnams la gsan sbyong mdzad pa na/ skyes stobs kyi thugs rab phul du byung ba dang / /sbyor
byung gi brtson 'grus phun sum tshogs pa dang ldan zhing / yi

dam lhas rjes su bzung ba la brten nas sde bdun mdo dang bcas pa'i tshig don la ma rmongs shing mkhas pa'i phul du phyin par gyur to/ /de nas chu pho byi ba'i lo rje nyid dgung
lo nyi shu rtsa gcig bzhes pa'i dus chos rje thams cad mkhyen pa bsod nams rgyal mtshan dpal bzang pos mkhan po dang / las kyi slob dpon gnas lnga rigs pa'i paNDi ta
chen po ma ti dhwa dza dang / gsang ste ston pa'i slob dpon lo chen byang chub rtse mos mdzad de/ phun sum tshogs pa'i dad pa'i dge 'dun bcu phrag zung dang bcas pa'i dbus
su gdan sa chen po dpal ldan sa skyar ngo mtshar ba'i ltas du ma dang bcas bsnyen par rdzogs par mdzad nas/ ngur smrig 'dzin pa rnams kyi gtsug gi nor bur gyur to/ /gzhan
yang bdag nyid chen po'i drung du theg pa chen po dbu ma lugs kyi sems bskyed dang / rdo rje phur pa sa lugs kyi dbang dang / gshed dmar lha bcu gsum ma'i dbang la sogs
pa dang / dpal dus kyi 'khor lo'i rgyud 'grel gyi bshad pa chos rje bla ma rang gis mdzad pa'i 'grel chen gyi steng nas mdor bsdus lnga pa man dang / gzhan yang dag ljon
spyi gsum/ chos rje bla ma rang gis mdzad pa'i brtag gnyis kyi 'grel pa'i lung sogs dang / sgrub thabs kyi gzhung dang / gzhan yang man ngag las tshogs sogs ston pa'i
rgya gzhung bod gzhung / de dag gi rgyab brten bde bar gshegs pa'i bka' dri ma med pa rgyud kyi lung la sogs pa mdor na dbang lung man ngag rjes gnang la sogs pa chos kyi
sgo du ma gsan nas thugs su chud par mdzad cing / khyad par rin chen sgang bla brang du

gshed dmar lha bcu gsum ma'i dbang gsan pa'i dus su/ chos kyi rje dpal ldan bla ma dam pa nyid bcom ldan 'das gshin rje gshed dmar po mtshan nyid thams cad yongs su rdzogs
pa'i skur mngon sum du yun ring du gzigs nas/ chos rje bla ma dam pa nyid la sangs rgyas dngos kyi dad gus mdzad pa yin no zhes bshad pa yin/ gzhan yang rje rang nyid kyis
yab ta dben chos kyi rgyal mtshan/ bla chen bsod nams blo gros/ bdag chen gzhi thog pa kun dga' rin chen/ bla chen kun dga' rgyal mtshan/ chos rje ma ti paN chen/ mkhyen
rab kyi dbang phyug sa skya bu ston/ mkhas grub 'phags pa bsod nams rgyal mtshan/ bla ma rin chen rdo rje/ 'jag chen byams pa dpal/ lo chen byang chub rtse mo/ bla ma khyung
po lhas pa/ chos lung mkhan chen rgyal ba bzang po la sogs pa mkhas shing grub pa brnyes pa'i bshes gnyen bsam gyis mi khyab pa zhig gus pa chen pos bsten nas/ rje
btsun rnal 'byor gyi dbang phyug birWa pa nas rje sa skya pa chen po kun dga' snying po la legs par brgyud pa'i gsung ngag rin po che lam 'bras bu dang bcas pa'i gdams pa
zab mo cha lag dang bcas pa sogs/ dpal dges pa rdo rje'i chos skor yongs su rdzogs pa rnams dang / slob dpon chen po lU hi pa/ rdo rje dril bu pa/ nag po spyod pa'i rdo
rje ste grub chen de gsum nas rim pa bzhin du brgyud pa'i 'khor lo bde mchog lU nag dril gsum du grags pa'i chos skor yongs rdzogs/ paNDi ta btsun mo can/ mngon shes can/
nag po dam tshig rdo rje gsum gyis 'gos

lo tsA ba bsod nams rtse mo la stsal ba'i gsang ba 'dus pa 'gos lugs su grags pa'i chos skor rnams dang / yang grub chen ti lo pa nas nA ro pa dang mar pa la legs par brgyud
pa'i gsang 'dus mar lugs su grags pa dang / yang 'gos lo nas rngog pa rnams la brgyud pa'i gsang 'dus rngog lugs la sogs pa 'gos rngog mar gsum du grags pa rnams dang /
gzhan yang bdag nyid chen po sa paN la kha che paNDi ta chen po shAkya shrI bha dra zhes bya ba nyid kyis legs par stsal ba'i gsang ba 'dus pa'i dbang bskur ba gsar mar
grags pa la sogs pa mdor na gsang ba 'dus pa'i chos skor bod du yod do cog ma lus pa dang / gzhan yang rwa lugs/ sa lugs/ 'bro lugs/ skyo lugs la sogs pa rdo rje 'jigs byed
kyi chos skor ma lus pa dang / dgra nag gdong drug gshed dmar te dgra gdong 'jigs gsum dang / dmar nag 'jigs gsum du grags pa'i pha rgyud gshin rje gshed kyi chos skor
rnams dang / yang rgya che ba gnyis med kyi rgyud la brten nas dpal dus kyi 'khor lo'i dbang / khrid lung man ngag la sogs pa mdor na rnal 'byor chen po bla na med pa'i
rgyud sde nas gsungs pa'i chos kyi rnam grangs phal mo che dang / gzhan yang kun rigs rtsa ba'i dkyil 'khor du dbang bskur ba la sogs pa sbyong rgyud dkyil 'khor bcu gnyis
kyi dbang dang / de dag gi rgyab brten ngan song yongs su sbyong ba'i rgyud la sogs pa rgyud dang rgya gzhung bod gzhung la sogs pa mdor na yo ga rnal 'byor rgyud kyi chos
skor bsam gyis mi khyab pa zhig dang / bya rgyud spyod rgyud

sogs rgyud sde bzhi dang 'brel ba'i gdams pa zab mo mang po zhig gsan nas thugs su tshud par mdzad de/ de ltar bla ma dam pa rnams las thugs bzhed kyi chos rnams gsan cing
sgro 'dogs chod par mdzad nas/ nang du rim gnyis kyi rnal 'byor zab mo las ma g.yos bzhin du dpal dges pa rdo rje'i rgyud gsum gyi bshad bka' la sogs pa rgyud kyi bshad bka'
du ma dang / gsung ngag rin po che lam 'bras bu dang bcas pa'i gdams pa zab mo la sogs pa khrid bka' du ma dang / gzhan yang lung rjes gnang byin rlabs/ dbang bskur ba
la sogs pa chos kyi rnam grangs tshad med pas 'os su gyur pa'i gdul bya rnams smin grol la bkod cing / khyad par rtsom pa nor bu'i phreng bas dngos dang brgyud pa'i gdul
bya rnams kyi bsam pa tshim par mdzad pa'i tshul ni/ dpal dges pa rdo rje'i rtsa rgyud kyi TI ka dag ldan snye ma dang / de'i dka' 'grel snye ma/ spros med rdo rje'i tshig
gi rnam bshad sogs rnam bshad kyi tshogs mang po dang / dus 'khor gyi dkyil 'khor yongs rdzogs/ thugs dkyil/ lhan skyes rnams kyi mngon rtogs/ 'khor lo sdom chen/ gsang
'dus mi bskyod pa/ gsang 'dus 'jam rdor/ kye rdor nas gling ma/ kye rdor rgyud lugs/ bde mchog lU hi pa/ gshin rje gshed/ dgra nag gdong drug gshed dmar/ a ra pa tsa na
lha lnga rnams kyi mngon rtogs la sogs pa/ sgrub thabs dang dkyil chog gi tshogs mang po zhig dang / dmar khrid kyi khrid yig bsam mi khyab kyi khrid yid sogs

khrid yig gi tshogs du ma dang / gzhan yang yi dam chos skyong gi gtor chog bla ma brgyud pa'i gsol 'debs/ dka' ba'i gnad kyi dris lan/ slob ma la springs yig dang / gdams
pa'i skor la sogs pa tshig brjod bde zhing kun gyi rna bar snyan pa/ don yid la 'bab cing bka' mdo rgyud kyi dgongs pa dang 'brel ba'i gsung rab bsam gyis mi khyab pa zhig
mdzad cing / yang tshul khrims kyi bslab pa'i sgo nas kyang 'gro ba'i don rgya chen po mdzad de/ bdag nyid chen po 'di'i drung du dge bsnyen dang / dge tshul dang / dge
slong gi sdom pa nod pa yang stong phrag brgal zhing / de rnams las brgyud pa'i rab tu byung ba mang pos phyogs thams cad kun tu khyab pa dang / yul phyogs so so'i skye
bo'i tshogs khri phrag mang po la rje btsun sa skya pa'i bka' srol bzhin theg pa chen po dbu ma pa'i lugs kyi sems bskyed phog nas 'khor ba mtha' can du mdzad pa sogs smos
kyis mi lang ba ste mdor na pha rol du phyin pa drug dang / bsdu ba'i dngos po bzhi'i sgo nas sems can gyi don dpag tu med pa mdzad pa zhig go /de ltar gzhan don rgya chen
po zhig mdzad nas/ de nas chos rje sa skya paN chen gyis/ thog mar shes bya kun la mkhas par sbyangs/ /bar du mkhas pa'i tshogs su legs par bshad/ /tha mar 'dris pa'i
don la brtson pas bsgom/ /dus gsum rgyal ba kun gyi bzhed gzhung yin/ /zhes gsungs pa dang / mdo las kyang / mang du thos pa nags kyi nang dag tu/ /lang tsho yol ba rnams
kyis gnas pa bde/ /zhes gsungs pa'i don phyag len la btab ste/ mnga'

rigs 'khor longs spyod la sogs pa 'jig rten gyi phun sum tshogs pa thams cad rgyang ring du bor nas kun spangs kyi spyod pas sa phyogs dben pa kho na la thugs gzhol bar gyur
te/ sku tshe dang sgrub pa mnyam pa lta bu'i dam bca' brtan par mdzad nas thugs dam 'ba' zhig la rtse gcig tu gnas par mdzad ces bshad de/ de yang rnal 'byor dbang phyug
gis byin gyis brlabs pa'i gnas mchog dpal ldan sa skya'i dbu rtse rnying mar lo gsum phyogs gsum gyi sku mtshams dang / gzhan yang jo mo nang la sogs pa'i bsgrub gnas khyad
par can rnams su nyin mtshan thams cad du bskyed rdzogs zung du 'brel ba'i mnyam gzhag gis dus 'da' bas ting nge 'dzin gong 'phel du mdzad nas/ nyams dang rtogs pa'i
yon tan rnams kyang dbyar gyi chu mtsho ltar 'phel zhing rgyas par gyur to/ /de dus sgrub pa tshugs nyams len bzang bas su dang yang kun spyod mi mthun pas kun gyis thugs
gshis gyod par byed ces grag cing / rje nyid kyi gsung las kyang / sgo gsum gnad la bor/ rig pa jur mig nas bton/ tshe 'di'i re ltos thag rbad kyis bcad la bsgom 'tshal
lo/ ma bsgoms pa'i chos de go yul lam/ yid smon la las pa lags so zhes gsungs pa ltar mdzad cing / de yang jo nang du zla ba drug tsam sku mtshams dam po la bzhugs pa'i
tshe/ lan cig lam 'bras kyi dbang gsum pa dang bzhi pa'i 'khrul 'khor la gnad du bsnun pas rlung stod 'tshangs kyi snyung ba thu mo rang cig byung ba la/ slar yang dmigs
pa dang 'khrul 'khor sogs

gdams ngag gis gcun pas/ snyung ba de dang po thu ru song / de nas ji zhig na bem pa tsam byung / de'i rjes nas sngar bsnyung ba'i dmigs rnams su bde drod cher skyes te sangs
kyis phan/ phyis ye nas bsnyung ba ma byung zhes dang / yang de'i dus na ting nge 'dzin la zhag bdun tsam 'byams pa byung zhes rje rang nyid kyis gsungs zhes grag go /de
ltar ched du gtad pa'i bcad rgya lta bu ma yin par rgyun gyi thugs dam chag med mdzad pa'i rim pa yang / nub mo nyal ba'i rnal 'byor gyis gzims nas/ nang par tho rangs
kyi tshe ldang ba'i rnal 'byor gyi ngang nas bzhengs te/ de nas thog mar lam zab bla ma'i rnal 'byor/ de rjes bir srung / tshe dpag med grub rgyal ma sogs kyi tshe sgrub/
srog rtsol la sogs pa'i rlung sbyor/ 'phrin las so gnyis la sogs pa'i 'khrul 'khor/ mtha' bral gyi lta ba skyong ba la sogs pa thugs dam gyi rim pas nyi ma snga phyed bar
du su dang yang mi mjal/ de nas phyag mchod la sogs pa'i yan lag bdun pa dang smon 'jug gi sems bskyed bzhes te/ tsha gong du gong ma'i phyag len dkar gtor cha bzhi/ sgrol
ma nyer gcig gzungs gtor dang cha gsum/ 'bul gtor/ gshed dmar gyi drug cu pa/ lan chags gtor ma brgya rtsa dang chu sbyin sogs kyi rjes su mdo sgrub tshar bdun nam nyer
cig gzhan yang bde mchog gshed dmar/ a ra pa tsa na/ rnam rgyal 'joms/ sme brtsegs/ sha ba rI/ 'od zer can/ spyan ras gzigs rnams kyi mngon rtogs/ bzlas pa/ sgrol ma
maNDal bzhi pa/ mtshan brjod la sogs pa'i zhal

'don skabs gang yin la mdzad cing / de nas dgongs mo kye rdor gyi bdag bskyed/ lam dus kyi dbang / mdun bskyed sgrub mchod gtor bsngo'i bar dang / chos skyong gi snying po
dang rtsa sngags brgya rtsa re/ nA ro mkha' spyod kyi bsgom bzlas/ srod la'ang srung bzlog gi rigs du ma'i thugs dam gyis nam phyed yol bar du dus 'da'/ de nas phyag mchod
smon lam la sogs pa mdzad de/ gzims mal du'ang gtso cher sgom thag bsnams nas/ sku rnam snang gi chos bdun ldan gyi sgo nas thugs rnam par mi rtog pa'i ting nge 'dzin gyi
ngang la bzhugs shing / cung zad mnal mdzad pa de dag kyang thugs dam las mi 'da' ba ste/ nyin mtshan thams cad du chu bo'i rgyun lta bu'i rnal 'byor bcus dus 'da' ba
ma gtogs/ sgo gsum tha mal dang / ma bsdams pa'i kun spyod dang snyom las su bzhugs pa'i skabs skad cig kyang mi mnga' ste/ rje de nyid kyi gsung sgros las/ sgrub pa 'phel
na gnas gcig tu/ /dam bca' bsring ba mchog yin gyi/ /mi 'phel gnas dang grogs longs spyod/ /bdud las spong ba dam pa'i lugs/ /rang sems chos dang mthun gyur na/ /rtag tu
sgrub pa yin mod kyi/ /rnam g.yeng le los dus 'da' ba'i/ /lus dben pa la snying po med/ /de phyir dge ba gang yin pa/ /thun bzhir nges pa'i dam bca' dang / /rtag tu 'chi
ba bsam pa dang / /bla ma'i mos gus bden med dang / /byang sems bsngo ba rgyas 'debs 'tshal/ /mi rtog ting 'dzin lam gyi mchog /'phel na rgyun du bsgrub par bya/ /mi 'phel
rtsol

bcas thun du bcad/ /kun gyi rtsa ba zhen log yin/ /mthun 'jug thams cad spang 'tshal lo/ /zhes gsungs pa ltar phyag len la khel ba mdzad ces grags so/ /de nas yang gnas mchog
rnams su sgrub pa la phebs te ngo mtshar ba'i ltas ji ltar byung ba'i tshul ni/ lan cig gi tshe kha rag thod bur sgrub pa la phebs te/ der phebs su nye ba na sa phyogs
de'i bar snang la rgyan du mas brgyan pa'i bud med kyi rta pa gsum phar rgyug tshur rgyug byed pa mngon sum du gzigs te/ kha rag khyung btsun ma mo dga' nas bsu ba byed
pa yin 'dug ces gsungs shing / de'i rjes thogs la skyes pa gcig gis zho rdza gcig khyer/ bu mo skran khyer ma gcig khyer nas byin rlabs zhu ba yin zer ba zhig byung ba la/
de gzhi bdag gi cho 'phrul yin par dgongs nas 'bul ba blang byin rlabs mdzad pas/ de 'phral la mo'i na zug zhi zhing / de nas der bzhugs sa dam pa phug bya ba rje dam pa
sangs rgyas kyi bzhugs gnas yin pa gcig yod pa der mdzad pas/ re zhig na sngags pa bag dron skra dpung pa gnyis su nyi le ba byas pa gcig dngos su byung nas/ bdag nyid
chen po la/ khyod 'dir ci la yong zer ba la/ bla ma 'dis nged gnas bskor du 'ong gsungs pas/ yang de na re/ gnas bskor nas ci byed zer ba dang / bdag nyid chen pos gnas bskor
nas rig pa'i rtsal sbyangs pa yin gsungs pas/ sngags pa de 'dzum dmul byas phyag cig btsal nas gar song cha med la song ba zhig byung ste/ de yang gzhi bdag gi cho 'phrul
du 'dug ces gsung bar bshad la/ de nas kha rag tu zla ba lnga'i bar

du sku mtshams la dam par bzhugs pa'i bar skabs su sgrub pa po rin chen sogs 'khor rnams na re/ deng sang mi nyung dus 'dir lha sar jo bo mjal du phebs pa drag zhus pa na/
bdag nyid chen po 'di rang thugs dam dge sbyor shin tu 'phel ba yod pas de kar bzhugs 'dod pa zhig yod kyang / sku 'khor rnams kyis zhu nan che bar brten lha sar phebs par
chas pa'i dus bud med mdzes ma cig byung nas/ phyag 'tshal zhing bla ma khyed gnas 'dir cis kyang bzhugs par zhu 'bul zhing / phebs lam du zhugs nas kyang zhu 'bul bshol
'debs yang yang byas nas/ bshol ma thebs pa dang a'u tsi a'u tsi zer nas mgo gug pa cig byas nas song ba bdag nyid chen pos gzigs pa ltar/ sgrub pa po rgya mtsho bya bas
kyang mthong bar grags shing / de'i dus su bdag nyid chen po 'di la mdzo mo gsum yod pa'i bzang shos de rbab tu shor nas shi ste/ de nyid gzhi bdag ma de bdag nyid chen
po 'di der ma bzhugs pa la ma dga' ba'i ltas su 'dug ces bdag nyid chen po rang nyid gsungs so zhes kyang bshad do/ /de nas lha sar phebs te jo bo'i drung du mchod pa dang
smon lam rgya chen po btab ste/ de rjes bstan 'dzin skyes bu du mas bsten pa'i gnas byang rwa sgreng rgyal ba'i dben gnas su chag phebs nas der zla ba lnga tsam gyi bar
du thugs dam gyi rim pa la gtso bor bzhugs shing / de nyid du 'dus pa'i gdul bya rnams la dbang khrid sogs dam pa'i chos zab mo du ma'i bka' drin stsal te/ de dus chos
skyong gi bsnyen pa mdzad pa'i tshe thugs kyi nyams snang

la/ mi nag po gcig gis ras phyam la gtum pa'i khur po gcig khur byung nas/ de ci yin nam snyam du dgongs tsa na/ mi ro gcig 'dug pa gtor ma'i gral du bzhag ste song ba dang
/ de la ched du gtad nas gzigs pa na mtho gang tsam du 'gro/ ched gtad ma gzigs par rang gar bzhag pa na mi dang bong mnyam par 'dug pa gzigs pas/ de'i nyin par rwa sgreng
gi phu na 'bri khung pa yin pa'i bla ma phyug po cig yod pa mjal ba la byung nas/ phyag rten du rten khebs gcig phul nas/ gnam gzer la phan pa'i gdams ngag cig gnang ba
zhu zhu ba la/ de dus bdag nyid chen po 'di 'phral chas thung nges las med pa dang / sgrub mchod kyi chas rkyen ma 'grigs par yod pas chos skyong gis 'tsho chas kyi rten
'brel bsgrig par gnang mod kyang / bdag nyid chen po 'dis dge sbyor la gnod dam snyam du dgongs nas de la gdams ngag de ma gnang / de dus gdams ngag de byas na rang gzhan
gnyis ka la phan par 'dug pas zhes gsungs zhes kyang grags shing / yang de skabs su gshed dmar gyi lus dkyil 'god lugs kun kyang thugs kyi nyams snang la gsal bar byung
ba phyis slob dpon dpal 'dzin gyi gzhung la gzigs pas sngar thugs kyi nyams snang la shar ba dang / gzhung nas bshad pa gnyis ji lta ba bzhin mthun par 'dug pas/ da lta
'di'i byin rlabs byed tsa na nga la nges shes 'drongs pa gcig yod pa yin gsungs zhes pa la sogs pa gzigs snang khyad par ba du ma byung zhing / de nas nyan po dgon pa/ zho
lung mtsho kha/ gro sa dgon pa/ rgya ma

gnas/ skyid shod kyi pha bong kha/ chos rdzong la sogs pa rnams su yang bla ma dge ba'i bshes gnyen sde snod 'dzin pa la sogs pa dge 'dun dang skye bo'i tshogs bgrang ba las
'das pa la zab pa dang rgya che ba'i chos kyi 'khor lo du ma bskor ba mdzad/ de nas slar gtsang phyogs su phebs nas gdan sa chen po dang / ngam ring dga' ldan byams pa'i
gling sogs su dam pa'i chos kyi dga' ston zab mo dang / zang zing gi sbyin pa la sogs pa lugs gnyis kyi sgo nas skye 'gro rnams kyi yid rab tu tshim par mdzad pa'i tshul
brjod par mi nus pa lta bu zhig mdzad pa dang / khyad par gdan sa chen por rje btsun gong ma lnga'i bka' 'bum bzhengs pa dang / dpal 'khor lo bde mchog dges pa rdo rje/
bcom ldan 'das kun rig rnams kyi dkyil 'khor rin po che sna tshogs las grub pa'i blos bslang sogs dang / gzhan yang dbus su gshed dmar gyi blos bslang khyad par can dang
/ gos dar sna tshogs pa las grub pa'i chos skyong gi sku ngo mtshar ba la sogs pa sku gsung thugs kyi rten bsam gyis mi khyab pa bzhengs te/ rab tu gnas pa rgyud sde nas
ji ltar 'byung ba bzhin mdzad pa na/ de'i dus su me tog gi char chen po bab cing / gzhan yang phyag nas gtor ba rnams kyang phyag zhabs sogs kyis yun ring du bzung ba/ mchod
pa'i dkar me yun ring du gsal bar 'bar kyang dma' ru ma song ba sogs ngo mtshar ba'i ltas kyang bsam gyis mi khyab pa byung zhes kyang grag go /de ltar gdan sa chen
pos thog drangs dbus gtsang gi sa'i cha la gnas pa'i

skye bo rnams thar pa bla na med pa'i 'bras bu la bkod de/ rdzogs pa'i sangs rgyas kyi bstan pa rin po che nyin mo ltar gsal bar mdzad pas snyan grags lha'i rnga bo che phyogs
kun tu bsgrags pa la brten/ byang phyogs kyi rgyal khams chen po nas stobs kyi 'khor los sgyur ba'i rgyal po gong ma ta'i ming chen po/ thugs kyi dad pa chen po mngon
du phyogs par gyur te gdan 'dren gyi gser yig pa lan grangs gnyis kyi bar du byung ba'i stobs dang / khyad par du rgyal po chen po de dang sngon gyi smon lam gyi 'brel pas
der phebs na bstan pa dang sems can la phan pa rgya chen po 'byung bar dgongs nas/ rje 'di dgung lo drug cu bzhes pa 'brug lo zla ba bzhi pa la gdan sa chen po nas gdan
bteg ste/ de'i dus su gdan sa pa rnams kyi bsam pa la sngar rgyal pos ti shrI mdzad pa rnams kyang 'dir slar phebs ma thub par shas che bar byung ba dang sa thag ring zhing
/ bdag nyid chen po 'di sku nas kyang mthon por phebs pas slar gdan sa chen por phebs ma thub dogs mya ngan chen po skyes te/ kha cig gis sme sngags la sogs pa bton
pa na/ rje'i gsung gis nged khyed rnams gnyid ma sad par slebs yong / khams shin tu bzang ba'i mu nas khyed rnams dang 'phrad par 'dug gi mya ngan bya mi dgos zhes sogs kyi
zhal ta mang du mdzad/ de nas lam bar rnams su yang skal ldan rnams la chos sbyin gnang ba/ dkon mchog la mchod pa 'bul ba/ dbul phongs rnams la zang zing gi sbyin pa
la sogs pa mdor na chos dang mthun pa'i mdzad 'phrin kho nas bstan 'gro'i don mdzad kyin rim pas

phebs/ sbrul lo zla ba gnyis pa'i tshe pho brang chen po rnam thang du phebs/ gong ma chos rgyal chen po dang mjal nas chos kyi gsung gleng mang du mdzad pas/ rgyal po chen
po de slar yang dad pa'i spu long ches cher g.yos te gsang sngags zab mo'i lam gyi smin grol stsol bar gsol ba btab pa na/ bdag nyid chen po 'dis thog mar dpal dges pa rdo
rje'i dkyil 'khor du smin byed kyi dbang bskur ba zab mo stsal te rgyud smin par mdzad cing / gzhan yang bstan srung nag po chen po'i rjes gnang la sogs pa zab chos du
mas thugs tshim par mdzad de/ de nas gru gzings la sogs pa bkod pa khyad par can gyi chu 'jam las gdan drangs te/ pho brang chen po ta'i tu zhes bya bar phebs nas der skabs
bzhugs gnas la ha phin se zhes bya ba'i sde chen po gsar du bzhengs par mdzad cing / rgyal po chen pos sngon bcom ldan 'das la khyim bdag mgon med zas sbyin gyis bsnyen
bkur ba dang tshul mtshungs par chos rje nyid la gus pa chen po'i zhabs tog tshul bzhin du bsgrubs/ mchod gnas thams cad kyi phud du khur/ khyad par sngar sa skya pa brgyud
pa nas brgyud par bcas pas mdo sngags kyi bstan pa yongs su rdzogs pa'i bdag nyid chen po mdzad nas/ sems can mang po smin cing grol bar mdzad pa'i lugs bzhin khyed
kyis mdzad dgos zer nas/ bdag nyid chen po 'di la kun mkhyen yang dag par rig pa/ theg chen chos kyi rgyal po/ nub phyogs kyi mchog tu dge ba/ rdo rje kun khyab/ 'od zer
chen po'i sangs rgyas khyab bdag rdo rje 'chang dbang la

sogs par mtshan gsol nas/ bstan pa bstan 'dzin dang bcas pa rnams la shes su bcug pa yin pas/ shAkya mu ni'i ring lugs yang dag skyong gsung ba'i lung bkod pa'i gser gyi 'ja'
sa dam kha khyad par can dang / gser gyi 'khor lo stong dang ldan pa rin po che sna tshogs kyi 'phra'i bkod pa phul du phyin pa yod pa sogs zang zing gi dngos spyad bsam
gyis mi khyab pa zhig phul zhing / de nas rje btsun 'jam pa'i dbyangs bzhugs pa'i gnas chen ri bo rtse lngar phebs te/ der gnas rnams mjal bar phebs pa'i tshe/ nam mkha'
ser bu dang chu 'dzin sogs kyi dri ma dang bral te shin tu dwangs pa la 'ja' 'od kha dog dang dbyibs sna tshogs pas phyogs kun tu khyab pa dang / de dag gi dbus dang mtha'
rnams su khye'u gzhon nu dang phyag mtshan la sogs pa'i gzigs snang dpag tu med pa byung zhing / gzhan yang a su ra'i brag phug nas 'od kha dog dkar po shin tu dwangs
shing gsal ba cig byung nas/ shar gyi phyogs su zla ba'i 'od zer bzhin song ste/ 'od de'i rtse mo tshur gug pa rje nyid kyi gzims gur gyi steng du gdugs phub pa bzhin 'khyil
bar gyur pa dang / yang de'i dus su gnas der yan lag brgyad dang ldan pa'i chu rdol nas 'khor dang bcas pas gsol zhing ci dgar rol pa las/ phyis su 'ga' zhig gis gnas
blta ba dang / chu de 'tshol ba la phyin pas ma rnyed ces grags shing / de nas slar yang pho brang chen por phebs te rgyal po chen po de dbang dang man ngag byin rlabs
lung rjes gnang la sogs pa chos kyi bka' du mas thugs tshim par mdzad/ khrims phog

pa'i nyes pa can khri phrag du ma yang rgyal po la bka' gnang nas khrims las thar bar mdzad de/ de'i skabs su yang dngul gyi kye rdor lha dgu sher shing gi 'jigs byed/ gur
lcam dral/ rdo rje phur pa'i lha tshogs la sogs pa rten gsum bsam gyis mi khyab pa zhig dang / gzhan yang mchod cha/ dbu zhwa/ na bza' la sogs pa dang / rin po che'i rigs
mi 'dra ba du ma dang / gzhan yang gser spyad/ dngul spyad/ gos dar/ gzims gur che chung / ja dkar nag mdzo rta dre'u sogs 'byor pa'i khyad par grangs dang rtsis las 'das
pa phul zhing / de ltar skad rigs mi gcig pa'i rgyal khams chen po der rgyal blon 'bangs dang bcas pa thar pa bla na med pa'i sa la bkod nas/ de nas rta'i lo pho brang
chen po nas gdan bteg ste/ lam la gnas pa'i skye bo'i tshogs thams cad chos dang zang zing gis yid tshim par mdzad cing rim gyis gangs can gyi ljongs chos 'khor lha sa zhes
bya ba'i gtsug lag khang chen por chag phebs nas/ jo bo chen pos thog drangs rten gsum khyad par can rnams kyi drung du gser chab dang / snyan dar/ rin po che sna tshogs
las grub pa'i maNDal sum cu so bdun ma'i bkod pa ngo mtshar ba la sogs pa mchod pa'i khyad par bsam gyis mi khyab pa zhig phul zhing / rang gzhan gyi don du smon lam rgya
chen po 'debs par mdzad/ de nas rim gyis gdan bteg nas rta lo zla ba bcu gnyis pa la dpal sa skya'i chos grwa chen por phebs te/ der 'dus pa rgya mtsho'i tshogs dang
/ skye bo'i tshogs dpag tu med pa la zang zing gi

sbyin gtong rgya chen po dang / gzhan yang gdan sa chen po'i rten gsum rnams la dkar me/ snyan dar/ rin po che las grub pa'i mchod cha sogs mchod pa'i khyad par tshad las 'das
pa phul zhing / de nas lo de'i phyi lo gdan sa chen po na bzhugs pa'i bla ma/ slob dpon phyogs nas byon pa'i dge ba'i bshes gnyen sogs gzhi byes kyi tshogs pa dpag tu
med pa la gsung ngag rin po che cha lag dang bcas pas thog drangs chos kyi dga' ston mtha' yas pa zhig gsungs te/ de'i bar la lha'i me tog gi char chen po nyin re bzhin
rgyun ma chad par babs zhes kyang bshad la/ de ltar sku ji srid bzhugs kyi bar du chos kyi 'khor lo bar ma chad par bskor ba'i 'phrin las rlabs po ches smin cing grol ba'i
slob ma'i tshogs kyang / rin chen sgang pa bla chen kun dga' rgyal mtshan/ gzhi thog pa blo gros rgyal mtshan sku mched/ 'bri khung rin po che/ thel spyan snga ba/ stag
lung chos rje/ chos rje ratna ka ra/ 'tshal pa rin po che la sogs pa rigs rus dang yon tan gyis che zhing / mkhas btsun bzang gsum dang ldan pa'i slob ma'i tshogs mang po
zhig dang / gzhan yang karma byams chos pa/ bka' bzhi pa seng ge rgyal mtshan/ rtse chen chos rje/ sgo mo rin po che/ rtsib ri jo gdan pa sogs nyams rtogs dang ldan pa
du ma zhig dang / chos sde so so'i bla ma slob dpon/ gzhan yang bskyed rdzogs la brtan pa thob pa'i ku sa li'i brtul zhugs la gnas pa sogs bgrang ba'i yul las 'das pa lta
bu zhig bskrun par mdzad nas sa chen po 'di yongs su khyab par gyur to/ /de nas yang skabs

shig tu bdag nyid chen po 'di la bsnyung gzhi drag po gcig byung ste sku khams cung zad ma bde ba na/ rje nyid kyis thabs lam gyi rnal 'byor la gnad du bsnun nas bcad rgya
zhig mdzad pas bsnyung ba las grol zhing / de'i phyi lo bdag nyid chen po 'di'i drung du spyan snga kun dga' rgyal mtshan gyis byon pas/ gsung gleng gi 'phros shig la snga
gong rgya yul du phyin pa'i dus rgya'i mi dpyad mkhan zhig gis nged la bla ma khyed rus sbal gyi rigs yin pas lo brgyad cu tsam thub zer ba gcig byung ste/ na ning shi
na kho la kha skyang zhig yong ba 'dug gsung ba sogs kyi zhal kur mdzad pa ltar dang / khyad par rje 'di bskyed rdzogs kyi don la brtan pa thob/ rtsa rlung byang sems la
dbang 'byor/ ting nge 'dzin zab mo gnad du song bas sku na shin tu bgres par gyur skabs kyang gzhon sha rab tu rgyas shing / skra dkar dang gnyer ma mi mnga'/ gzhan gang
las kyang gzi mdangs che/ sku ldang yang zhing phyag zhabs la sogs pa mnyen cing dri ma mi chags pa rdo rje'i skyil krung la sogs pa sku rnam snang gi chos bdun ldan gyis
nyin mtshan khor yug tu bzhugs pa la'ang ngal dub gtan mi mnga'/ sku la tshul khrims kyi dri zhim po'i ngad pa 'phro ba dang / de bzhin du na bza' dang bzhugs pa'i gzims
khang la sogs pa la'ang dri bzang yun ring po'i bar du mi yal ba 'byung zhes grags shing / gzhan yang rje 'di la rims dang / dug dang / 'byung ba'i gnod pa la sogs pa rkyen
glo bur ba gang gis kyang mi tshugs pa dang / pha rol gyis byas pa'i byad kha rbod gtong la sogs

pa'i bar chad thams cad kyang rang zhir 'gro ba la sogs pa byin rlabs dang nus mthu'i khyad par bsam gyis mi khyab pa zhig mnga' ba yin la/ gzhan yang khams gsum chos kyi rgyal
po 'di nyid phyi rol du mkhas pa'i bya ba rgyun mi chad pa mdzad kyang / nang du gsang sngags kyi kun spyod khyad par can la g.yel ba cung zad kyang mi mnga' bas bla
ma dang yi dam gyi lha'i zhal gzigs shing lung bstan pa dang / mkha' 'gro chos skyong rnams kyis dgos pa khyad par can gyi tshe bka' nod pa dang / bsams na shes pa'i mngon
shes mnga' ba la sogs pa yon tan dpag tu med pa mnga' ste/ de yang skabs shig lha khang bla brang du bzhugs pa'i tshe/ bsnyen sgrub kyi thugs rdo rje'i rnal 'byor gyi
rten 'brel sogs la nyams bzhes mdzad pas/ 'dzag pa'i gegs phran bu byung nas thugs cung zad ma bde ba'i tshe nam langs khar mnal lam du dam pa sangs rgyas yin zer ba'i a
tsa ra gzi mdangs can phrug dkar po'i na bza' gsol ba cig byon nas/ 'di bzhin gyis gsungs pa'i brdar khong gi zhabs g.yon pa'i rting pas 'og sgo gnyis kyi bar bsdams/ g.yas
ri khrod lo ma gyon ma'i bzhugs steng gi rten byas byung bas byang chub kyi sems steng du rtsol med du 'drongs 'ong gis 'dug pa bzhin mdzad pas gegs las grol zhing / yang
sa skya'i dbu rtse rnying mar sku mtshams la bzhugs tsa na skabs shig tho rangs kha mnal lam du/ rje sa skya pa chen po dang mjal ba'i ngang la rje sa chen bdag nyid
chen po rang gi thugs kar thim par gyur te de'i mod la mnal sad tsa na/ dang

po sku khams bde zhing thugs rig shin tu dwangs pa la/ de nas yun du ma zhig song tsa na sku lus thams cad zi ber langs nas/ yang mnal du song tsa na bsnyung gzhi med par sngar
bas kyang sku khams bde zhing / ting nge 'dzin dpag tu med pa thugs la 'khrungs/ des rkyen byas nas rje btsun gong ma'i bka' 'bum bzhengs pa'i 'dun pa byung ba yin zhes
gsungs zhes kyang grags la/ yang gnas de nyid du sku mtshams la bzhugs pa'i skabs shig mnal lam du/ g.yabs chen gyi rje btsun chen po'i chos khri de'i steng na rje sa
chen dang / rje btsun rin po che grags pa rgyal mtshan te yab sras gnyis ka bzhugs 'dug pa dang mjal nas phyag dang mchod pa phul te/ de'i skabs su thigs khang byang ma'i
sgo nang de nas khye'u gzhon nu shin tu mdzes shing yid 'phrog pa rgyan du mas brgyan pa lus las 'od zer 'phro ba zhig byung ba na/ rje sa chen gyi zhal nas 'di 'u cag
gi mi yin pas ngo shes pa gyis shig ces ngo sprod byed pa cig byung ste/ khye'u de ni 'jam dbyangs kyi sprul pa yin nges su 'dug ces rje nyid gsung bar bshad pa dang / yang
lan cig rwa sgreng du sku mtshams mdzad dus tho rangs mnal lam du/ chos rje thams cad mkhyen pa bsod nams rgyal mtshan gyi gzims khang yin zer ba'i khang bzang dbu rtse
rnying ma'i skor las cung che ba zhal ba mdog ser po shin tu legs pa byas pa cig na rje thams cad mkhyen pa'ang bzhugs te/ de'i zhal nas khang pa 'di'i bdag po khyed la
bsko ba yin gsungs nas gnang ba cig byung nas de'i mod la mnal sad pa

na/ bdag nyid chen po 'dis bla ma'i rnal 'byor bsgom zhing gsol ba btab pas/ rje thams cad mkhyen pa bsod nams rgyal mtshan de nyid na bza' jus dur kha'i zla gam gsol ba/ dbu
zhwa ltebs zhwa mdzad pa gsal po mngon sum du byon nas/ chos kyi sgo du ma ston pa la sogs pa byin rlabs kyi 'jug sgo ngo mtshar ba 'ga' zhig byung zhes gsungs shing /
de'i nyin par nyan po ba'i gdan 'dren byung ba la/ mnal lam gyi rten 'brel sogs kyis phebs pa'i zhal bzhes gnang ba yin zhes gsungs shing / yang phyis lha chen du bzhugs
pa'i dus gcig sa skya pa chen po mngon sum du phebs pa la rje 'dis mos gus tshad med pa 'khrungs te/ ting nge 'dzin gyi sgo nas phyag dang mchod pa phul nas zhabs drung
du 'byon par gsol ba btab pas/ rje sa chen zhal 'dzum pa cig mdzad nas ci yang mi gsung bar rgyang je ring je ring la bzhud de mthar mi snang bar gyur ces kyang grags so/
/yang lhag pa'i lhas zhal gzigs pa'i tshul ni/ lha khang bla brang du bzhugs pa'i skabs shig mnal lam du/ 'khor lo bde mchog sku mdog sngon po zhal gsum phyag drug pa/ zhabs
g.yas brkyang du bzhugs pa shin tu dwangs pa cig gzigs nas/ de la mos gus chen por phyag 'tshal zhing yod pa na/ de'i 'khor bud med dmar tshal ma cig rje 'di la bltas
nas/ ka ra ka ra la sogs pa'i gsang sngags bzla ba dang / yang de'i khrod nas bud med gzhon nu lha'i gos sna tshogs kyis bklubs pa cig gis gar sna mi gcig pa mtha' yas
pa bsgyur zhing / kha cig gis shin tu snyan pa'i gdangs

dbyangs bsam gyis mi khyab pa dang bcas glu len pa dang / kha cig gis pi waM la sogs pa rol mo'i sgra snyan sna tshogs pas yid 'phrog par byed pa dang / bu mo cig gis me 'bud
cing 'dug pa sogs yun ring po'i bar du gzigs te/ de ni 'khor lo bde mchog mkha' 'gro'i tshogs kyis bskor ba mngon sum du gyur pa yin zhes bshad cing / yang lan cig kha
rag thod du bzhugs skabs/ gnas de'i brag ri chen po cig gi dkyil na brag dkar po tshes bco lnga'i zla ba 'dra ba/ de'i mdun na gdengs ka legs po byas pa cig 'dug pa der
snga dro tshogs mchod kyi gnas mdzad pas lan cig mdun bskyed sgrub pa'i skabs su thugs nyams 'ur nas thog mar thugs dran gyi 'dzin dgos pa byung zhing / de nas gsal stong
gi ting nge 'dzin shugs chen po tshad las 'das pa 'khrungs te/ de'i mdo la mdun gyi nam mkha' thams cad khengs pa'i kye rdo rje lha dgu'i dkyil 'khor shin tu gsal ba zhig
mngon sum du yun ring po'i bar du gzigs pa dang / gzhan yang dbu rtse rnying mar sku mtshams la bzhugs nas/ a ra pa tsa na'i bye bsnyen zhig mdzad pa na/ de'i dus su nam
mkha' la dkyil 'khor rigs mi gcig pa mang po yang nas yang du gzigs pa dang / ngam ring du mgon po 'jam dbyangs la gsung bsnyen 'gyur po zhig mdzad pas/ rje btsun 'jam
dbyangs mngon sum du gzigs te thugs rab kyi rtsal thogs pa med pa nang nas 'khrungs shing / de'i dus su mgon po 'jam pa'i dbyangs la bstod pa yang mdzad ces grags la/ yang
lan cig jo nang du

gshed dmar gyi sgrub mchod mdzad skabs gshed dmar gyi dkyil 'khor mngon sum du gzigs shing / nang mchod byin rlabs kyi tshe/ nang mchod kyi ka pA li la me dngos su 'bar ba
zhabs drung na yod pa kun gyis mthong ste ngo mtshar du gyur pa na/ rje'i gsung las/ 'di ye shes kyi me yin mod gsung ba la sogs pa gzigs snang khyad par can dpag tu med
pa byung zhes thos la/ yang mkha' 'gro chos skyong gis bka' nod pa'i tshul ni/ dbu rtser bzhugs dus mnal lam du gtsug lag khang gi khyams mthil du gur gyi mgon po'i rnam
pa gsal zhing mtshan nyid thams cad yongs su rdzogs pa cig dang por gzigs/ de nas de res 'ga' phyag drug pa'i rnam pa/ res 'ga' phyag bzhi pa'i rnam pa sogs rnam 'gyur mi
'dra ba mang du ston pa cig byung ba na/ de gsum ngo bo gcig yin zer ba'i brdar 'dug snyam pa'i nges shes thugs la 'khrungs pa dang / yang lan cig ngam ring du 'jam dkar
la gsung bsnyen mdzad pas nyi ma shar tsam na/ dpal ldan lha mo 'dod khams ma dpon g.yog gnyis dre'u nag po la chibs nas bar snang la sha ra ra byung ba gzigs pa dang /
lha khang bla brang na bzhugs skabs shig kyang dpon po ri'i rtse la shar phyogs nas rgyang gis byung ba gzigs pa sogs lan mang du gzigs snang la byung bar rje nyid kyis gsungs
so zhes bshad la/ yang dbu rtser bzhugs skabs dur khrod bdag po yab yum gnyis mdun nas gar stabs ling ling mdzad pa sogs rnam 'gyur khyad par ba du ma mdzad kyin phebs
pa mngon sum gzigs pa dang / gzhan yang

bdag nyid chen po rang gi zhal nas/ skabs shig pu tra 'di deng sang cha lugs 'gyur 'dug gsung ba sogs mdor na mkha' 'gro chos skyong mi ma yin sogs thams cad bran du khol zhing
las bsgrub pa zhig go /yang mngon par shes pa'i yon tan ni/ gdul bya 'ga' zhig la khyod kyi tshe tshad 'di'o zhes gsungs pa thams cad kyang ji lta ba bzhin thog tu khel
ba byung ba dang / kha cig gi bsam pa dang spyod pa'i 'gro ldog la sogs pa'i gnas tshul thams cad kyang ji ltar yod pa ltar dgongs te dngos su gsung byon pa dang / 'ga'
zhig gi yid the tshom du gyur pa dri ba zhu ma nus pa yod pa rnams la/ chos gsung ba sogs kyi 'phros la zhal ta gsal por gnang ba la sogs pa mtha' yas shing / yang lan
cig nyi shar dpon chen gyi sras rje btsun par grags pa dang / rje kun dga' rgyal mtshan pa gnyis kyis rje 'di'i sku mdun du 'ong ba na/ rje'i sku mdun gyi pha tshad de na
gzungs thag gcig 'dug pa de khyer shog nged rang rtsed mo byed pa yin gsungs te/ da khyed gnyis kyis nam mkha' la mthon po gyis la phan tshun du 'then gsungs pa la/ khong
gnyis kyis de bzhin byas pas/ rje nyid rdo rje skyil krung mdzad cing gzungs thag de'i steng du byon nas yun ring po'i bar bzhugs te rdzu 'phrul bstan nas/ de nas khong
gnyis la de bzhin gzhan la ma zer ces gsungs zhes kyang grags so/ /de ltar bla ma dang lhag pa'i lha rnams kyi zhal bstan cing byin gyis brlabs pa dang / mngon shes dang
/ rdzu 'phrul thogs pa med pa la sogs pa thun mong dang thun mong

ma yin pa'i yon tan dpag tu med pa mnga' bas bstan 'gro'i don rgya chen po zhig mdzad nas/ de nas sku mya ngan las 'da' ba'i tshul ston pa dang nye ba na spyan snga kun dga'
rgyal mtshan pas rje 'di'i zhabs drung du dam pa'i chos kyi bka' mang du nos te zhabs drung nas phyir yong ba'i skabs su spyan snga bas/ da dung zhabs drung du mjal bar
zhus pa na/ rje'i gsung gis/ da rang nyer dgu'i zla ba yin chen po rang e sdod mi shes snga sor lab pa rnams sems la zhog ces gsungs pa dang / gzhan yang gdul bya 'ga' zhig
la na ning shang du phyin dus/ shang phu'i zam 'tsher la kha na 'ja' 'od dpag tu med pa 'khyil zhing 'khrigs pa'i gseb na bud med mang po zhig 'dug pa de rnams kyis nged
la bde ba can du 'gro zer ba sogs kyi cho 'phrul du ma byung / de dus 'dun pa cig byas pas khyed kyis lo brgyad cu thub zer ba'i lung bstan cig byung bas da bar bsdad/
da rang yun ring sdod pa'i nges pa med ces gsung ba sogs zhing khams gzhan du gshegs pa'i gsung 'ba' zhig stsal zhing / de'i skabs su dbus gtsang gi sa phyogs kun tu sgra
dang rol mo la sogs pa ltas mang du byung ba kun gyis mngon sum du mthong zhing thos pa byung zhes kyang grags te/ de dang mthun par bdag nyid chen po 'di nyid 'gyur med
rdo rje'i sku brnyes pas snyung ba mi mnga' yang / gzhan snang du snyung ba'i tshul ston par mdzad pa na sman pa mkhas pa rnams kyis gsol sman zhu ba dang / dge 'dun 'dus
pa rgya mtsho rnams kyis gsung sgrog la sogs pa sku rim rgya chen po bsgrubs/ drung na gnas pa rnams kyis kyang

zhabs tog la rtse gcig tu 'bad kyang / gzhan ngor snang tshul bsam gyis mi khyab pa ston pa'i phyir sku khams la skyed du mngon pa cung zad kyang ma byung ba na/ slar yang
sku rim rgya chen po bsgrubs pas/ rje'i zhal nas sngar lung bstan la lo brgyad cu yod pas/ da dung lo 'ga' bsdad kyang btub mod/ 'on kyang rten 'brel 'ga' zhig gi rgyus da
lo cis kyang 'gro bar 'dug pas khyed rang rnams rim gro byas ma byas ni med/ byed na yang khyed rang rnams dbang btsan/ 'o skol tshe dang / tshul khrims/ 'phrin las rnams
mthar phyin pa yin pas sems phral dang mya ngan smre sngags sogs gtan ma byed par dga' spro gyis la gsol ba thob ces gsungs shing / ji srid snyung ba'i bar la yang thugs
dam gyi khrigs rnams gtan nas ma chag par mdzad pa'i ngang nas/ sangs rgyas kyi zhing khams ya mtshan can du ma dang / bla ma dang lhag pa'i lha bsam gyis mi khyab pa
dang / dag pa'i zhing du spyan 'dren pa'i lha tshogs mang pos bsu ba'i bkod pa la sogs pa gzigs snang khyad par can du mas dus 'da' bar mdzad cing / de nas rtag 'dzin can
rnams skyo ba bskyed pa dang / le lo can dag dge ba la bskul ba'i phyir dang / zhing khams 'di bas gzhan du 'gro don rgya che ba la dgongs nas chos rje nyid kyis dgung lo
bdun cu rtsa bdun bzhes pa shing mo sbrul gyi lo zla ba bdun pa'i tshes bcu'i nyi ma rtse shar la/ dkon mchog la mchod pa rgya chen po shoms shig gsungs nas/ zhabs rdo
rje'i skyil mo krung mdzad phyag gnyis rdo rje dril bu thugs kar bsnol

te/ gong du 'pho ba'i ting nge 'dzin gyi ngang la mnyam par 'jog pa mdzad de rgyud sde rnams nas bshad pa bzhin/ lha dang rig pa 'dzin pa dang dpa' bo mkha' 'gro'i tshogs kyis
bsus nas/ 'ja' dang / 'od dang / me tog gi char dang / rol mo'i sgra dang lha'i spos kyi dri zhim po la sogs pa kun gyi mthun snang du grub pa'i ltas dpag tu med pa dang
bcas pas/ re zhig gzugs kyi sku chos kyi dbyings su bsdu bar mdzad cing / de'i tshe dbu'i gtsug tor gsal por 'phags pa dang / gsang pa'i gnas bltar mi mngon pa dang /
byang sems gser gyi kha dog lta bu zhal dang shangs nas byon pa la sogs pa ltas khyad par can dpag tu med pa byung zhes grags shing / de ltar sku zhi bar gshegs pa'i tshul
bstan nas kyang yun ring po'i bar du nam mkha' la 'ja' 'od kha dog sna tshogs pa 'khrigs shing me tog kha dog dang dbyibs kyi khyad par mi 'dra ba du ma rgyun ma chad
par babs pa la sogs pa ngo mtshar ba'i ltas bsam gyis mi khyab pa byung zhes bshad do/ /dharmA dhwa dzade lta bu'i bdag nyid chen po theg chen kun dga' bkra shis kyi yab
ta dben chos kyi rgyal mtshan zhes bya ba de'i btsun mo gnyis pa yul nyang stod ma/ ming ma gcig sras skyabs bya ba la sras sku mched gnyis 'khrungs pa'i che ba dharmA dhwa
dza zhes bya ba lcags mo yos kyi lo la sku 'khrungs te/ skyes stobs kyi shes rab phun sum tshogs pa dang ldan zhing / bdag chen kun dga' rin chen zhes bya ba gzhi thog
pa mkhas btsun chen po'i sras de nyid dang / ma ti paN chen gnyis kyi drung du rab tu byung nas/ de nas chos rje gzungs pa'i drung du

yab mes kyi chos rnams la legs par sbyangs pas phyin ci ma log par thugs su chud/ gzhan yang slob dpon bsod nams dpal zhes bya ba gus pas bsten nas rigs pa'i gzhung lugs kyi
gtso bo tshad ma rnam 'grel bslabs nas/ bshad pa dang / che 'don mdzad pa la sogs pa bstan pa'i bya ba rgya chen po mdzad nas snyan grags gong ma rgyal pos kyang legs par
thos nas/ thog mar gu shrI'i mtshan dang gser dam phul te/ bar skabs su mdo khams su gdan drangs pa na bdag nyid chen po 'dis kyang gnas der chos kyi 'khor lo rgya chen
po bskor bas/ de'i ring la me tog gi char chen po phab pa la sogs pa ngo mtshar ba'i ltas du ma byung ba la brten rgyal blon 'bangs dang bcas pa thams cad dad pa dang gus
pa chen pos yid rab tu g.yos par gyur te/ zang zing gi dngos po bsam gyis mi khyab pa phul nas de thams cad kyang bdag nyid chen po 'dis dge 'dun dang / bla ma dkon mchog
gi zhabs tog kho na mdzad de/ de yang gdan sa'i tshogs su ja sigs brgya sum cu tsam gyi 'gyed dang / gzhan yang dge 'dun re re la gser rkyang zho re'i 'gyed bzang po
mdzad pa la sogs pa bstan pa rin po che'i bya ba rgya cher mdzad nas/ dgung lo zhe drug pa sa pho byi ba'i lo la dpal sa skya'i gnas mchog bla brang khang gsar zhes bya bar
ngo mtshar ba'i ltas du ma dang bcas te zhi bar gshegs shing /rdo rje rin chen rgyal mtshan/de'i gcung rdo rje rin chen rgyal mtshan zhes bya ba chu mo sbrul gyi lo sku
'khrungs shing / 'di yang skyes stobs kyi shes rab phun sum tshogs pa dang ldan te/ ta

dben kun dga' rin chen gyi drung du rab byung mdzad/ chos rje gzungs kyi dpal ba'i drung du yab chos la sbyangs pas phyin ci ma log pa mkhyen cing / khyad par chos skyong gi
skor la shin tu mnga' brnyes/ slob dpon dpal ldan chos skyong zhes bya ba la rgyas pa'i bstan bcos tshad ma rnam 'grel gsan sbyong mdzad pas phul du phyin pa mkhyen nas/
bshad gsar dang che 'don gcen dharmA dhwa dza dang mnyam du mdzad cing / gdan sa chen po'i tshogs dbon dang / bstan pa'i bya ba 'chad nyan sogs yun ring po'i bar du mdzad
ces bshad la/ de nas bar skabs su skyid grong phyogs la 'gro ba'i don la phebs te/ mnga' bdag pas gtso byas pa'i mnga' ris kyi sa'i cha la gnas pa'i skye bo kun gyis dam
pa'i chos kyi bka' drin thob nas/ zang zing gi 'bul ba bsam gyis mi khyab pa phul te/ de thams cad kyang dkon mchog gi zhabs tog dang skye bo phal pa rnams kyi don kho
na ma gtogs pa rang don du cung zad kyang mi 'dzin cing / de la sogs pa'i bstan pa'i bya ba rgya chen po zhig mdzad de/ de nas dus phyis dben gnas man lung brag dkar zhes
bya bar thugs dam la bzhugs pa'i ring nas dgung lo nga gsum bzhes pa'i tshe sku mya ngan las 'da' ba'i tshul bstan cing /slob dpon chen po bsod nams bkra shisyang bdag
nyid chen po 'dis yab ta dben chos kyi rgyal mtshan dpal bzang po'i btsun mo gsum khab tu bzhes pa'i gsum pa/ pha ming lho pa dpon chen 'od zer seng ge'i sras mo/ ming ma
gcig dpal ldan 'bum zhes kyang grags shing / ming gzhan dpon mo sras pa zhes grags pa de la sras slob dpon chen po bsod nams

bkra shis zhes bya ba chu pho 'brug gi lo la sku 'khrungs shing 'di yang gzhi thog pa kun dga' rin chen pa dang / ma ti paN chen la rab byung zhus te/ chos rje bla ma bsod
nams rgyal mtshan sogs dge ba'i bshes gnyen mang po gus pas bsten nas yab chos rnams la sbyangs pa rgya chen po dang / khyad par tshad ma rig pa'i gzhung lugs kyi gtso bo
dpal chos kyi grags pa'i rnam 'grel la mkhas pa'i phul du phyin pa mkhyen nas che 'don mdzad cing tshogs chen por tshogs chos kyang mang du gsungs te/ 'chad nyan la sogs
bstan pa'i bya ba rgya chen po mdzad pa la brten/ gong nas kyang rgyal po chen pos lung mtshan dam kha dang bcas pa phul zhing / bod du che bar grags shing ngo mtshar ba'i
rgyang gi 'bum mo che bzhengs pa la sogs pa mdzad pa rgya chen po zhig mdzad nas/ dgung lo nga drug pa la lhar rtser ngo mtshar ba'i ltas du ma dang bcas te bde bar gshegs
so/ /slob dpon chen po bde legs bkra shisde ltar ta dben chos kyi rgyal mtshan zhes bya ba la sras sku mched bzhi 'khrungs pa'i nang nas/ bdag chen bsod nams bkra shis
dpal bzang po zhes bya bas byang pa gu'i gung chos grags dpal gyi lcam mo ma gcig nam pa zhes bya ba khab tu bzhes pa la sras slob dpon chen po bde legs bkra shis zhes
bya ba sa pho byi ba'i lo la 'khrungs te/ grub pa'i mtshan ma brnyes pa zhig byung bar grags shing /mkhas btsun chen po kun dga' bkra shis/'dis btsun mo gcig bzhes pa ni
byang bdag po'i sras mo ste 'di la sras bsod nams rgyal mtshan bya ba dang / shAkya sengge ba/ don grub rgyal mtshan/ bsam 'grub rgyal mtshan zhes bya ba dang sku mched

bzhi 'khrungs/ de'i nang nas shAkya sengge zhes grags pa des btsun mo gnyis khab tu bzhes pa'i dang po gcung pa dpon mo zhes bya ba la sras mkhas btsun chen po kun dga' bkra
shis pa dang / kun dga' rgyal mtshan pa/ gcung kun dga' snying po ste sku mched gsum 'khrungs/ btsun mo gnyis pa ma gcig yum pa zhes bya ba la sras bdag chen rin chen rgyal
mtshan dpal bzang po ste gdung sras bzhi tsam byon pa'i nang nas gcen mkhas btsun chen po kun dga' bkra shis rgyal mtshan dpal bzang po zhes bya ba 'di ni gzhon nu nyid
nas dam pa'i spyod pa dang ldan zhing / yab chos rnams la gsan pa rgya chen po mdzad cing / khyad par rje btsun sangs rgyas rin chen dang / 'jam dbyangs sa skya lo tsA
ba chen po la sogs pa mkhas pa mang po bsten nas dam pa'i chos spyi dang bye brag ma lus pa la gsan pa rgya mtsho'i pha rol du son pa dang / lhag par mus chen sangs rgyas
rin chen gyis lugs gnyis kyi sgo nas zhabs tog dbu 'don sogs bla na med pa mdzad cing / rje sangs rin pa nyid dag pa'i zhing du gshegs nas gling dga' bde ba can gyi gdan
sa yang mdzad de/ rje 'dis gling dga' bde ba can gyi gnas mchog der gzhi phab nas skal ldan gyi slob ma brgya phrag mang po la gsung ngag rin po che lam 'bras bu dang
bcas pa'i gdams pa zab mos thog drangs zab cing rgya che ba'i dam pa'i chos bsam gyis mi khyab pa'i bka' drin stsal/ de'i skabs shig nas rje 'dis bstan pa dang sems can gyi
don la dgongs nas hor yul du phebs pas/ lam bar du mi grib can 'ga' zhig gi dbang gis sku

grib la brten nas sku mya ngan las 'da' ba'i tshul bstan nas/ sku gdung rin po che ril po de zhabs 'bring pa rnams kyis spyan drangs te da lta yang gling dga' bde ba can gyi
mchod khang na 'gro ba rnams kyi bsod nams kyi zhing dam par bzhugs shing / de'i gcung bdag chen rin chen rgyal mtshan ni skyes stobs kyi thugs rab phul du phyin pa dang
ldan zhing gzhon nu nas rab tu byung / 'jam pa'i dbyangs sa lo tsA ba chen po gus pa chen pos bsten nas bsnyen par rdzogs pa dge slong gi dngos po dang / gzhan yang bde
kye gsang gsum sogs gsang sngags zab mo'i chos kyi bka' mang du gsan cing thugs su chud par mdzad de/ bstan pa'i bya ba thos bsam sgom gsum rgya cher mdzad/ mdo khams su
phebs nas gdul bya dpag tu med pa smin grol la bkod nas/ dgung lo don gsum pa'i tshe ngo mtshar ba'i ltas du ma dang bcas sku mya ngan las 'da' ba'i tshul bstan zhes grags
so/ /de rnams kyis thams cad mkhyen pa dkon mchog lhun grub kyis mdzad pa'i gdung rabs ya rabs kha rgyan las ji ltar 'byung ba'i lha khang bla brang pa'i gdung rabs rin
po che byon tshul rnams legs par bstan zin nas/ da ni de dag gi kha skong cung zad brjod par bya ste/ 'di la yang tshigs su bcad pa'i sgo nas mdor bstan pa dang / de'i
don cung zad phye ba gnyis las/ dang po ni/ kun rgyal btsun mo gling gi dpon chen sras/ /dkar mo'i mtshan la chos kyi rgyal mtshan dang / /gcung po kun dga' legs 'byung rnam
gnyis 'khrungs/ /de rnams lha khang bla brang gdung

brgyud do/ /zhes pa ltar ro/ /gnyis pa de'i don cung zad phye ba ni/ bdag chen shAkya seng ge'i btsun mo dang po la sras sku mched gsum 'khrungs pa'i bar pa kun dga' rgyal
mtshan gyis gling dpon chen gyi sras mo dkar mo'i mtshan dang ldan pa khab tu bzhes pa la sras sku mched gnyis 'khrungs pa'i gcen bdag chen chos kyi rgyal mtshan dpal bzang
po ni/ skyes stobs kyi shes rab phun sum tshogs shing / dam pa'i spyod pa dang ldan pa zhig byung yang / dgung lo nyer lnga bzhes pa'i tshe zhi bar gshegs/ de'i gcung
'jam pa'i dbyangs kun dga' blo gros legs pa'i 'byung gnas rgyal mtshan dpal bzang po ni gzhon nu nyid nas rab tu byung zhing / ku sa la'i brtul zhugs la gnas nas gu ru drag
po la sogs yi dam gyi lha du ma la grangs dang mtshan ma'i bsnyen pa mthar phyin par mdzad cing / byams dang snying rje'i mnga' bdag gtsang sbra shin tu che ba rgyun du
thugs dam 'ba' zhig la bzhugs nas/ mdo khams phyogs kyi rje btsun sa skya pa'i bstan pa'i gsal byed dam pa zhig byung bar grags shing / khyad par bdag chen des rang gi
rgyal tshab dam par rje btsun sa skya pa'i gdung brgyud rin po che zhig phebs na khams phyogs kyi sa skya pa'i bstan pa rin po che la phan slebs rgya chen po zhig 'byung
ba 'dug snyam du dgongs nas/ bstan pa'i nyi ma sngags 'chang chos kyi rgyal po ngag dbang kun dga' rin chen bkra shis grags pa rgyal mtshan dpal bzang po'i drung du zhu yig
rgyas pa 'bul ba rgya chen po dang bcas te sku tshab mi sna cher gtad gnang ste/ de ltar gnang ba'i zhu don gyi snying po

khams phyogs kyi sa skya pa'i dgon che chung / grwa bu slob yon bdag dang bcas pa 'di rnams bstan pa ji srid gnas kyi bar du nged rang sa skya pa'i grub mtha' 'dres med skyong
ba zhig ma byung na bstan pa mtha' nas 'khum pa zhig byung dogs/ de nyid mi 'byung ba'i phyir 'dab 'dob 'dir sa skya pa'i gdung brgyud rgyun ma chad par 'byon pa zhig
mi dgos kha med yod par brten/ bdag chen kun dga' legs pa rang ni gzhon nu rab byung gtsang ma yin pa nas gdung spel sogs gnang stabs ma bde bas/ des na sngags 'chang chos
kyi rgyal po'i gdung sras sku mched gang rigs shig 'dab 'dob sogs khams kyi sa skya pa'i sde dgon pa bstan pa dang bcas pa'i zhal bdag mdzad par phebs dgos shing / de
bzhin ma gnang na phugs yul rang re sa skya pa'i khams phyogs kyi dgon che chung / grwa pa sbyin bdag sogs thams cad gzhan phyogs kyi grub mtha' 'dzin pa stobs ldan 'ga'
zhig gi rjes su 'brangs nas thams cad 'gyur te/ rang re sa skya pa'i khams phyogs kyi bstan pa ming med du song ba zhig byung dogs 'dug pas/ khyed nyan dgongs pa'i nged 'dab
'dob pa dpon slob thugs rtsa nas ma dor ba zhig cis kyang zhu zhes pa'i lan du/ sngags 'chang chos kyi rgyal po dus gsum sgrib med du gzigs pa de nyid kyis bdag chen
'di pa dpon slob rnams la thugs dam gsung shog ma bu 'di bzhin gnang ba yin te/ slob dpon chen po kun dga' legs pa'i drung khyed sku khams snyoms shing 'gro phan rgya chen
pos rnam dkar gyi mdzad pa gong 'phel gyi ngang

nas/ nged pha bu la phyag rtags bkra shis kha thags kha gang / gan spos brgya bam gcig gos chen gser ma kha dgu pa gcig pho brang gi gos chen bzang kha dang seng rgya ma yug
gcig gos chen lcags kha yug gcig gos chen gyi ring 'gag gser ma gcig na bza' gos ber mtshal kha sprin chen ris gcig bla bre padma stong ldan mtshungs bral gcig gsol ja
tshe ring don ldan spob rtse gcig ser po spob rtse bzhi/ 'u zi ri ho spob rtse gcig nag po spob rtse gcig zi zhing spob rtse gnyis/ 'jam dbyangs gzi 'od 'bar ba'i drung du
'phan bse 'u ma cha gcig pho brang gi stan dmar rnams phyag rgya ma nyams par phebs pas thugs la btags shing yid kyi padmo ches cher bzhad par gyur mchis lags/ slar yang
de tshor sku'i 'tsho skyong bstan 'gro'i don sngar bzhin g.yel ba med pa mdzad dgos/ 'dir yang sku rim srung 'khor 'di phyi'i lam gyi bar chad sel ba'i bsngo ba smon lam
gang drag bgyid pa yod lags/ khong dpon g.yog gsum la gang legs byas tshul sogs ngag nas 'bul/ da lam ri mo gzigs pa'i rten bdud rtsi ril bu stong rdo gcig brgya rdo gcig
bcu rdo gcig dang sil ma'i thum dkar chag dang bcas pa/ sa zhwa/ sku 'gag sku bzan/ sku thabs/ zhabs rog zhabs chag gos spu ma rnams la rgya ldan 'bul/ dus khyad par can
chu stod zla ba'i dpal ldan bla ma'i dus chen nyer lnga la dpal ldan sa skya yon tan rin po che du ma'i 'byung gnas lha khang chen mo'i yang steng po ta la nas phul zhes
pa'i gsung shog ma mo dang / de'i yig chung du 'di

ltar snang ste/ mdo khams phyogs su sa skya pa'i bstan pa la phan pa zhig byung na dgongs pa'i thugs bsam rnam par dag pa de bzhin ches lhag par ngo mtshar che ba ltar/ nged
rang gi bsam pa la yang shin tu de 'dra zhig yod lags pa nas thabs thob gang shes byas/ tshe 'di'i snyan grags la ma bsams/ phyi ma dang bstan 'gro kho na'i phyir 'di bzhin
byas pa yin kyang / cung phyis pa'i skyon gyis yon tan dang na tshod sogs ma smin pa nas der chag phyi 'grub pa zhig cung ma byung / rtse gdong na na tshod smin kyang
bsam pa ma rdzogs pa sogs nas nged kyi lung 'gro bar ma mchis pas dgongs 'gal mdzad mi nyan/ nged rang gi bsam tshod bla ma gong ma rnams kyi phyag srol ga'u le bzang po
'di ma nyams tsam byung na snyam pa'i bsam pa mi dman tsam yod na'ang / dus bskal gyis ma khyogs pas re ba bzhin ma 'grub pa'i khar/ sa skya pa'i bstan pa la phyi nang
thams cad nas gang gnod rang byed pa cig gda'/ gang ltar de nas nged rang gi bsam pa dang mthun pa'i 'di phyi go ma log pa'i ngos sa skya pa'i bstan pa rang thugs yul du
bcangs pa zhig 'dug ces pa'i snyan grags yang yang thos pa ltar/ da lam thugs bsam rnam dag de bzhin nges shes 'drongs pa'i yid ches pa byung lags pa/ de'i cha thog mar de
kha nas sku ngos 'dir phebs pa'i che 'don dang gtsug lag khang rnams mjal ba cig mi mdzad kha med yin pa yar phebs pa thugs rtsol gyis thon pa rang zhig mdzad dgos/ ngos
kyang na tshod rgan pa sogs sgor ma nas nged rang khu dbon gyi dgongs pa ma

rdzogs pa zhig byung dogs blo mdzangs tsam yong gis 'dug pa/ de ga nas bshom ldan che ba'i thugs 'khos mdzad na sngar bzhin phyag thog mi khel bas/ bya bral 'gros kyi phebs
lugs mdzad na don 'grub pa cig yong bas dgongs zhugs 'tshal/ 'di na yang bya bral lta bu ma gtogs 'khos khyer gang yang med na'ang / nged rang zhal ngo nang gtsang kho na
yin pas mnyam bza' mnyam 'thung ngos re gron med pa'i zhabs tog 'grub pa zhig yong snyam pas ri mo 'di bzhin phyag tu smin 'phral nas grabs chug mdzad pa'i phebs lugs zhu/
'dir bka' bgros gnang long yong ba 'dug na'ang / de ga nas gdung spel zhig gnang na 'phral snang nged bzhin cung mdzes mtshon chung tsam byung rung phugs sku tshe 'di
phyi thams cad du phan yon bsam las 'das pa cig yong snyam pa shes ldan gzur gnas kun la dri ba mdzad cing thugs yul du bzhugs pa zhig zhu/ zhib cha ngos kyi mjal nas 'bul/
der dgon pa tsho'i zhabs tog tu 'gyur ba'i bla ma sogs gang spyi'i gnas tshul mtha' dag kyang dpon gnyer gyi ngag nas 'bul ba ltar yin pa thugs yul du gcags pa zhig zhu
zhes pa'i thugs dam gsung shog ma bu 'di gnyis dang bcas sku tshab mi sna'i ngag tu yang 'das ma 'ongs kyi bslab bya phra rags dpag tu med pa zhig stsol bar mdzad pa yin
la/ 'di lta bu'i sngags 'chang chos kyi rgyal pos bstan pa la dgongs pa'i thugs dam gsung shog nang gi tshig rigs re re la bsams kyang / blo ldan gzur gnas rnams dwang
'dod kyi dad pa dbang med du skye ba'i rgyur 'gyur ba 'dug snyam nas

gsung shog khra gdan rgyal yum bsod nams legs 'dzom dkar mo'i phyag bris ngos ma zhig 'dug pa las ji ltar 'byung ba bzhin bkod pa yin la/ de ltar sngags 'chang chos kyi rgyal
po'i dgongs pa bzhin/ bdag chen pa nyid gdan sa chen por phebs pa'i khu dbon mjal 'phrad gnang nas che 'don dang rten mjal sogs gnang grub pa zhig bdag chen pa 'di mdzad
pa 'phrin las rgya che bas ma byung yang / sngags 'chang chen po zhing gzhan du gshegs pa'i rjes su 'jam pa'i dbyangs sku mched gnyis kyi drung du bdag chen 'di nyid kyis
slar yang sngags 'chang chos kyi rgyal por ji ltar gsol ba btab pa bzhin zhu yig dang mi sna sogs gnang ba la brten nas/ 'jam pa'i dbyangs mched gnyis kyis kyang bdag
chen 'di'i dgongs bzhes ltar/ 'jam dbyangs mthu stobs dbang phyug slob 'khor gyi tshogs dang bcas te mdo khams phyogs su rdzong ltar phun sum tshogs pa mdzad de/ 'dab 'dob
sa dkar gnyis kyis gtsos pa'i dgon che chung grwa bu slob sbyin bdag dang bcas pa'i zhal bdag dang / gdung sras spel ba sogs kyi sgo nas srid pa ji srid gnas kyi bar du
khams phyogs kyi sa skya pa'i bstan pa 'dzin pa'i slad du chibs kyi kha lo sgyur bar mdzad de/ bdag chen 'di dang mjal skabs chos dang mthun pa'i gsung gleng mang du mdzad
pas/ rje 'di thugs shin tu dges pa chen po'i ngang nas 'jam dbyangs mthu stobs dbang phyug la zang zing gi gnang skyel rgya chen po stsal zhing / de nas 'jam dbyangs
mthu stobs mtshan can nyid kyis mdo khams

phyogs su 'phrin las rgya chen po zhig skyong bar mdzad nas/ glang gi lo dbus gtsang du 'jam pa'i dbyangs sku mched gnyis dang / rgyal yum dam pa lha gcig bsod nams rgyal mo
sogs mjal bar phebs skabs/ yum bka' drin can de nyid glang lo cho 'phrul zla ba'i tshes bco lnga la glo bur du gshegs nas ma mjal kyang / khams gsum chos kyi rgyal po 'jam
mgon mched gnyis sogs zhal ngo bgres gzhon rnams dang dges par mjal nas/ slar yang stag gi lo la khams phyogs su bdag chen 'di'i drung du gdan bteg ste rim gyis phebs
pa na 'jam dbyangs mthu stobs dbang phyug nyid 'phrin las rgya ches pas lam bar rnams su phebs 'gor che ba tsam byung ste/ khams kyi sa'i cha spor yid 'ong bya bar phebs
pa na/ bdag chen 'di sku khams cung ma bde ba'i gnas tshul rnams gsan nas/ myur bar bdag chen pa 'di'i zhabs drung du phebs te/ zhal mjal skabs rje 'di'i gsung gis/ 'jam
dbyangs mthu stobs dbang phyug la/ sngon bdag chen 'jam pa'i dbyangs rin chen rgyal mtshan sku mched kyis bstan pa spyi dang bye brag khyad par rang re sa skya pa'i sde
dgon pa mchod gzhis sogs rgya dpangs mi chung tsam khams phyogs 'dir yod pa rnams 'dzin skyong spel gsum mdzad pa'i rgyun bzang po de/ nged rang ngos nas gong 'phel du spyi
'gro'i thabs 'khos byas pa'i lugs yin/ da phyin chad sa skya pa'i khams phyogs kyi bstan pa sde dgon grwa bu slob dang bcas pa'i 'dzin skyong spel gsum ji ltar yong khyed
mthu stobs pa la rag las pas khyer kha bskyed dgos

shing / khyad par rang re sa skya pa rigs rus kyis bstan pa 'dzin pa yin pas gdung spel mdzod gsung ba sogs 'di phyir phan pa'i bslab bya mang du mdzad pa yin no zhes thos
la/ de ltar mdzad pa 'phrin las rgya chen po zhig mdzad nas/ zhing gzhan du 'byon par nye ba na sa chen po 'di rnam pa drug tu g.yo ba/ nam mkha' nas lha'i rol mo'i sgra
grag pa la sogs pa ltas khyad par ba du ma byung bar grags shing / de nas sku mya ngan las 'da' ba'i dus la babs pa na zhabs rdo rje'i dkyil krung dang / phyag g.yas mnyam
gzhag g.yon gyis phyag phreng bzung nas lam zab mo bla ma'i rnal 'byor la thugs dam zab mo mdzad pa'i ngang nas/ dgung lo bdun cu don gnyis pa 'brug lo hor zla bdun pa'i
nyer lnga'i tshe bde bar gshegs shing / de'i dus su sngon dpal ldan bla ma dam pa bsod nams rgyal mtshan dpal bzang po sku mya ngan las 'da' ba'i tshul bstan pa'i rjes
su sku gdung rnams bsam yas nas sa skyar gdan drangs nas gdan sa chen por phebs pa'i nyin lha rnams kyis me tog gi char yu ba can babs pa dang mtshungs par/ lha'i me tog
rgya khyon shin tu che zhing kha dog yid du 'ong ba yu ba can gyi char kha ba ltar mngon sum du babs pa der yod skye bo kun gyis mthong ba dang / gzhan yang dbu'i gtsug tor
gsal por 'phags pa dang / gsang ba'i gnas sbubs su nub pa la sogs pa ngo mtshar ba'i ltas bsam gyis mi khyab pa zhig byung bar yongs su grags so/ /de rnams kyis lha rigs
'khon sa skya pa ste mtshan mchog gsum dang ldan pa'i gdung

rabs byon tshul las/ gdan sa chen po'i bla brang so sor dbang bsgyur ba'i gdung rabs kyi nang nas/ lha khang bla brang pa'i gdung rabs rin po che byon tshul legs par bstan
zin to// //'dir smras pa/ sum rtsen lha khang sa la 'phos 'dra ba'i/ /sprul pa'i lha khang chen po dang nye bar/ /ngo mtshar lha khang gzhal med khang bzang du/ /rim byon
lha khang gdung brgyud che rnams rgyal/ /khyad par sa skyong gtsug rgyan theg chen gyi/ /chos kyi 'khor los sgyur ba'i rgyal po che/ /sa skya pa yi bstan pa'i nyi ma de'i/
/rnam thar bsam gyin gus pas phyag bgyi 'o/ /de sogs mkhas btsun bzang po'i yon tan rnams/ /'bad med lhun gyis grub pa'i skyes bu'i mchog /yongs 'dzin dam pa rnams kyi
gdul bya'i zhing / /dbus gtsang khams 'di bdag gis dbang 'dus shog /bar skabs kyi tshigs su bcad pa'o// //spyi don bzhi pa dus mchod bla brang pa'i gdung rabs bshad pa la
yang / tshigs bcad kyi sgo nas mdor bstan pa dang / de'i don rgyas par bshad pa gnyis las/ dang po ni/ sa skya pa'i gdung rabs ya rabs kha rgyan las/ lha khang bla brang
pa'i gdung rabs byon tshul bshad zin ma thag pa'i mjug tu/ bdag nyid chen po'i btsun mo re mda' ma/ /lha gcig nyi ma rin chen zhes bya'i sras/ /gcen po slob dpon chen po
nyi ma dpal/ /chung ba kun dga' legs pa'i rgyal mtshan dbang / /kun legs btsun mo ma gcig khang gsar ma/ /dge 'dun 'bum sras bla chen bsod blo dang / /dbang gi mtshan gsol
grags pa rgyal mtshan gnyis/ /

grags rgyal btsun mo ma gcig lha rin la/ /slob dpon chen po kun dga' legs blo dang / /rnam sras rgyal mtshan dbang zhes grags pa 'khrungs/ /btsun mo gnyis pa stag tshang sras
'dren sras/ /slob dpon chen po 'jam dbyangs chos rgyal yin/ /rnam sras btsun mo rta nag gru gu'i sras/ /slob dpon chen po kun dga' blo gros te/ /btsun mo gnyis pa ma gcig
ya 'brog ma/ /bsod nams 'bum la nam mkha' legs pa 'khrungs/ /nam legs btsun mo ma gcig btsun ma skyid/ /ces bya'i sras ni nam mkha' rgyal mtshan yin/ /nam rgyal btsun
mo shangs pa rgyal mo'i sras/ /slob dpon chen po nam mkha' rin chen no/ /btsun mo gnyis pa dpal 'byor bzang mo'i sras/ /dbang gi mtshan gsol nam mkha' bkra shis yin/ /nam
mkha' bkra shis btsun mo dma' se bza'/ /ma gcig her mo tshe brtan zhes bya'i sras/ /'jam dbyangs sprul pa kun dga' bsod nams dang / /ngag gi dbang phyug dang ni 'jam dpal
grags/ /sangs rgyas tshe brtan bkra shis zhes bya bzhi/ /tshe brtan btsun mo ya 'brog khri lcam sras/ /kun dga' bsam grub ngag dbang kun rin gnyis/ /dus mchod bla brang
gdung brgyud rim pa 'o/ /zhes pa ltar ro/ /gnyis pa de'i don rgyas par bshad pa ni/ bla ma bdag nyid chen po'i btsun mo spyi grangs kyi drug pa/ gdung brgyud spel cig pa'i
lung phud nas khab tu bzhes pa'i btsun mo lnga pa yul re mda' ma/ pha ming re mda' ba'i rtsed po/ ming lha gcig nyi ma rin chen zhes bya ba la sras lcam sring gsum

'khrungs pa de'i nang nas/dus mchod bla brang /nyi ma dpal/gcen slob dpon chen po nyi ma dpal zhes bya ba dus mchod bla brang du sku 'khrungs mod kyang gzhon nu la gshegs nas
bstan pa la phan pa zhig ma byung /slob dpon ma kun dga' 'bum/bar ma slob dpon ma kun dga' 'bum zhes bya ba ste 'di ni khab so bkra shis su 'khrungs nas sku nar son pa
na mnga' ris gung thang du mnga' bdag ta dben sha'i jo mo mdzad cing / sras slob dpon lha btsun phun tshogs dpal dang / mnga' bdag bzang po lde gnyis byung ba'i lha btsun
phun tshogs dpal gyis gdan sa chen po dpal ldan sa skyar lo mang po'i bar du chos 'chad mdzad ces grags shing / de nas dus phyis slob dpon ma des gdan sa chen por phebs
pa na dpon chen gzhon dbang pa yab sras kyis bla brang seng ge sgang phyag tu phul nas/ gnas der thugs dam zab mo'i ngang nas sku gshegs so/ /dbang kun dga' legs pa'i 'byung
gnas rgyal mtshan dpal bzang po/yang lcam sring gsum gyi gcung dbang kun dga' legs pa'i 'byung gnas rgyal mtshan dpal bzang po zhes bya ba ni yab bdag nyid chen po dgung
lo zhe bdun pa sa pho spre'u'i lo la gdan sa chen po'i nub phyogs re mda' zhes bya bar sku 'khrungs te/ gzhon nu'i dus su yab chos rnams la sbyangs pa mdzad/ snod ldan
gyi gdul bya rnams la dam pa'i chos kyi dga' ston rgya chen po stsal bas/ rgyal po chen po'i lung gis sa'i len dbang gi mtshan dang / gser gyi dam kha chen mo/ shel gyi
tho shu dang / thong bying dang ging ri'i khrims ra/ rgyal po rang nyid kyi lcam mo khab tu phul zhing / nyi ma nub phyogs bod chol kha gsum la shes su bcug nas khrims
kyi bya ba la mnga' mdzad de/ dgung lo nyi shu rtsa dgu pa me pho

byi ba'i lo la srad kyi cha lung du ltas khyad par ba du ma dang bcas te zhi bar gshegs so/ /slob dpon ma bsod nams 'bum/de lta bu'i slob dpon chen po des btsun mo gnyis khab
tu bzhes pa la sras lcam sring bzhi 'khrungs pa yin te/ de yang btsun mo dang po yul dang pha ming gung dang khab pa/ ming lha gcig kun skyong rgyal mo zhes bya ba la
sras slob dpon ma bsod nams 'bum bya ba zhig gdan sa chen po'i gzims khang sengge sgang zhes grags par sku 'khrungs nas/ mnga' bdag bkra shis lde zhes bya ba'i jo mo la byon/
slar gdan sar chag phebs te gnas mchog de nyid du sku gshegs shing /bsod nams blo gros/yang dbang kun dga' legs pa'i 'byung gnas kyi btsun mo gnyis pa yul ta ste ngam
ring ma/ pha ming khang gsar ba/ ming dpon mo dge 'dun 'bum zhes bya ba gzhi thog pa ta dben kun dga' rin chen gyi yum de nyid la sras gsum 'khrungs pa'i gcen bla chen
bsod nams blo gros zhes bya ba chu pho spre'u'i lo la stag tshang rdzong khar sku 'khrungs te/ skyes stobs kyi shes rab phun sum tshogs pa dang ldan pas dgung lo brgyad pa
la rtsa ba'i rgyud brtag gnyis thugs las gsungs/ chos rje bla ma dam pa'i drung du rab byung bsnyen rdzogs mdzad cing / gzhan yang bla ma mkhas btsun chen po/ 'jam dbyangs
don yod rgyal mtshan/ chos rje bla ma dam pa/ dpang lo tsA ba/ chos rje brag phug pa/ bu ston thams cad mkhyen pa/ rgyal sras thogs med pa/ bla ma dpal ldan sengge sogs
gus pas bsten nas/ mdo rgyud bstan bcos lung man ngag dpag tu med pa la sbyangs pa rgya chen po

mdzad/ chos rje bla mas rin chen sgang sgos kyi gdan sar bskos nas/ gdan sa chen po/ bo dong e/ rta nag ri khung / shangs sreg shing / stag tshang rdzong kha/ bsam yas/ chos
rdzong sogs su mdo sngags kyi 'chad nyan dpag tu med pa mdzad nas skal ldan mang po thar pa'i lam la bkod de/ snyan pa'i grags pas sa chen po khyab pa'i skabs su/ gong
nas rgyal po chen po'i lung gis spyan 'dren gyi gser yig pa mngags nas gdan drangs te gong la phebs/ rgyal po chen po'i ti shrI mdzad cing rgyal blon 'bangs dang bcas pa
thams cad bde ba la bkod/ de ltar mdzad pa rgya chen po zhig mdzad nas/ dgung lo so gcig pa la me tog ra ba'i sde chen por ngo mtshar ba'i ltas du ma dang bcas te zhi bar
gshegs/bla chen bsod nams blo gros pa sku mched gsum gyi bar pa gzhon nu la gshegs shing /sa'i len dbang grags pa rgyal mtshan/gcung ni sa'i len dbang grags pa rgyal mtshan
zhes bya ba ste/ bdag nyid chen po 'di ni me pho byi ba'i lo la stag tshang rdzong khar sku 'khrungs shing / chos rje dpal ldan bla ma dam pa/ gcen bla chen bsod nams
blo gros/ rgyal ba brag phug pa/ mnyam med chen po sogs bla ma dam pa mang du bsten nas yab chos kyis thog drangs chos tshul mang du gsan cing thugs su chud par mdzad/ dpal
ldan bla ma dam pa'i drung du rab tu byung ba mdzad de/ rtsa ba'i rgyud brtag pa gnyis pa sogs dam chos mang du gsungs pa na/ gong nas sa'i len dbang gi mtshan dang gser
dam tho shu dang bcas pa phul/ rgyal khams 'grims na sdig pa che gsungs nas sa phyogs gzhan du 'gro don

la cher ma phebs par gdan sa chen po dang stag tshang rdzong kha sogs su bzhugs nas/ gtsug lag khang dang dkon mchog gi rten gsum bzhengs pa dang dge 'dun gyi sde'i zhabs tog
mang du mdzad ces grags la/ gzhan yang bdag nyid chen po 'di'i sku smad la stag lpags kyi ri mo'i sha mtshan yod par grags shing / sku lus bying yang rnal 'byor dbang
phyug gi rnam pa 'dra ba yod par bshad de/ sku smad la stag ris kyi rnam pa 'dra ba'i sha mtshan yod pa ni bdag nyid chen po 'di nas bzung ste/ deng sang gi bar gyi dus mchod
bla brang pa'i gdung rigs ma nyams pa phal cher la 'byung ba yin la/ de lta bu'i bdag nyid chen po de bstan pa rin po che'i bya ba rgya chen po zhig mdzad nas dgung
lo zhe gnyis pa la rdzong dkar du sku gshegs pa'i tshul bstan cing /kun dga' legs pa'i blo gros rgyal mtshan dpal bzang po/bdag nyid chen po 'dis btsun mo gnyis khab tu bzhes
pa'i dang po byang pa dpon nam mkha' tshe brtan pa'i lcam mo ma gcig lha rin bya ba la sras sku mched gnyis 'khrungs te/ de yang gcen po slob dpon chen po kun dga' legs
pa'i blo gros rgyal mtshan dpal bzang po zhes bya ba ni/ yab grags pa rgyal mtshan dgung lo nyer gnyis pa sa mo bya'i lo gdan sa chen po 'di nyid du sku bltams nas/ gzhon
nu nas bdag chen kun dga' rin chen pa dang ma ti paN chen gyi drung du rab tu byung zhing / chos rje bla ma dam pa dang / bla chen bsod nams blo gros/ bla ma mnyam med
pa sogs gus pas bsten nas yab chos sogs dam pa'i chos la sbyangs pa rgya chen po mdzad de/ tshogs chen por tshogs

chos mang du gsungs/ chos rje bla ma dam pas rin chen sgang bla brang gi gdan sar bsko bzhag mdzad pas/ bdag nyid chen po 'dis kyang gdan sa bzung nas bstan pa'i bya ba rgya
chen po mdzad pa na/ gong nas rgyal pos ta dben gu shrI'i mtshan dang / shel dam chen mo tho shu dang bcas pa stsal zhing / rjes su rta nag skor gyi mchod gzhis rnams kyi
zhal bdag mdzad pa'i ring nas/ /dgung lo nyer brgyad pa la rta nag ri khung gzim khang gser khang bya bar ngo mtshar ba'i ltas du ma dang bcas zhi bar gshegs zhes grags
la/dbang rnam sras rgyal mtshan/bdag nyid chen po de'i gcung dbang rnam sras rgyal mtshan zhes bya ba ni/ yab dbang grags pa rgyal mtshan dgung lo nyer lnga pa lcags pho
byi ba'i lo la sku 'khrungs te/ chos rje bla ma dam pa dang / bla chen bsod nams blo gros/ bla ma dpal ldan pa rnams la yab chos mang du gsan nas thugs su chud par mdzad
cing / rab tu byung ba'i grabs mdzad skabs/ hor rgyal po tho gan bya bas rang gi sras che ba dang mnyam pa'i las kha/ rwa rtse dbang gi mtshan gser dam/ gser sgor/ dngul
sgor/ khrims ra brgyad/ khrims kyi tha sa pa ping cig pa hu shrI/ nyi ma nub phyogs shes su bcug pa'i lung bzang po dang bcas pa stsal/ lugs gnyis kyi 'phrin las rgya chen
po mdzad de/ de'i bar mkhas grub kyi bla ma mang du bsten cing / /khyad par jo bo chen po dpal ldan a ti sha'i rnam 'phrul lo chen skyabs mchog dpal la sangs rgyas dngos
kyi mos gus mdzad pa dang / gzhan yang gdan sa chen po'i zhabs tog gtsug lag khang dang rten gsum bzhengs

pa/ dge 'dun gyi bsnyen bkur sogs bstan pa rin po che'i bya ba rgya chen po bsgrubs shing / thugs dam la shin tu brtson pa'i ngang nas dgung lo zhe dgu pa sa pho byi ba'i lo
hor zla bzhi pa'i nyer bzhi la ngo mtshar ba'i ltas du ma dang bcas te smon mkhar rtse gdong lhun po rtse'i gnas mchog tu zhi bar gshegs shing /bdag chen chos kyi rgyal
mtshan/yang dbang grags pa rgyal mtshan gyi btsun mo gnyis pa stag tshang ba'i ma gcig sras 'dren zhes bya ba la sa mo phag gi lo bdag chen chos kyi rgyal mtshan zhes bya
ba 'khrungs nas/ gzhon nu'i dus su yab chos kyi chos rnams dang / gzhan yang phar phyin/ mngon pa/ tshad ma/ gsang sngags gsar rnying / khyad par dus kyi 'khor lo la sogs
mdor na dpal ldan bla ma dam pa nyid la bzhugs pa rnams bum pa gang byo'i tshul du gsan nas thugs su chud pas/ dpal ldan bla ma dam pas kyang bdag nyid chen po 'di la
bla brang rin chen sgang dang / sengge sgang la gtogs pa'i khang zhing dang sa cha thams cad gnang bar grags shing / khyad par du yang gdung brgyud gzhan la med pa'i 'phags
pa'i dbu zhwa/ shel dam gling drug ma/ ti shrI kun blo'i shel dam/ 'gro mgon phyag na'i gser dam 'khor dang bcas pa thams cad bdag nyid chen po 'di la yod par bshad cing
/ gzhan yang bla ma 'di ni 'jig rten gyi bya ba la thugs mi 'jug par thugs dam kho na la thugs gzhol ba dang / khyad par sbyor ba yan lag drug pa la mnga' brnyes pas spos
zhal la phyag phreng gi rjes dod pa la sogs pa grub pa'i rtags mang du bstan cing / gzhan phan dang

thugs dam la rtse gcig pa'i sems dpa' chen por bzhugs pa'i ngang nas dgung lo bdun cu pa sa pho spre'u'i lo hor zla gsum pa'i tshes brgyad la me tog gi char la sogs pa ngo
mtshar ba'i ltas du ma dang bcas te g.yas ru srin po ri'i rnam rgyal sgang gi gzims khang dmar mor sku mya ngan las 'da' ba'i tshul bstan to/ /de ltar dbang grags pa rgyal
mtshan gyis btsun mo gnyis khab tu bzhes pa la sras sku mched gsum 'khrungs shing / yang stag tshang gdung rabs las btsun mo gnyis pa ma gcig sras 'dren la lcam sring gnyis
dang / tho ji dpon mo bya ba'i btsun mo gcig bzhes pa la byang sems bsod nams rgyal mo bya ba 'khrungs pas/ dbang grags pa rgyal mtshan la btsun mo gsum byung ba dang
sras lcam sring 'khrungs par yang bshad do/ /gang ltar yang dbang grags pa rgyal mtshan gyi sras dbang rnam sras rgyal mtshan du grags pa des btsun mo gnyis khab tu bzhes
pa la sras lcam sring bdun 'khrungs te/ btsun mo dang po rta nag ba gru gu ma bya ba la slob dpon chen po kun dga' blo gros rgyal mtshan dpal bzang po zhes bya ba 'khrungs
shing / bla ma chen po 'di ni thugs rab shin tu che ba dang / gzhon nu nyid nas dam chos la mkhas par sbyangs/ khyad par rig gnas lnga'i nang nas tshad ma rig pa'i gzhung
lugs la gsan sbyong rgya chen po mdzad pas mkhas par mkhyen nas/ bo dong er chos rje bla ma dam pa'i gdan sa la phebs te/ tshogs chos su rgyas pa'i bstan bcos tshad
ma rnam 'grel gsungs shing / gzhan yang rta nag phyogs su yang 'gro don dpag med mdzad/ byin

rlabs kyi nus pa shin tu che ba thugs dam la brtson pa'i ring nas gdan sa chen po'i bla brang rin chen sgang du zhi bar gshegs/nam mkha' legs pa'i rgyal mtshan/bdag nyid chen
po 'di'i gcung ni dbang nam mkha' legs pa'i rgyal mtshan zhes bya ba gzhon nu'i dus su ra khyi phag tu grags pa de nyid de/ 'di ni dbang rnam sras rgyal mtshan gyi btsun
mo gnyis pa ma gcig ya 'brog ma bsod nams 'bum bya ba la/ yab dgung lo bzhi bcu pa sa mo yos kyi lor 'khrungs te/ bdag nyid chen po 'di ni skyes stobs kyi thugs rab phun
sum tshogs pa dang ldan zhing / gzhon nu nas brtag pa gnyis pa sogs la gsan sbyong mthar phyin mdzad de mkhas grub kyi bla ma mang du bsten/ khyad par stag tshang lo tsA
ba shes rab rin chen gyi bsnyen rdzogs kyi mkhan por gyur pa 'brom ston seng ge'i mtshan can la mos gus rtse gcig pa mdzad/ dgung lo bcu drug pa'i dus 'bad rtsol gang
yang ma dgos par theg chen chos rje'i sku ring la gong ma ta ming rgyal pos tu kya ho wang gi mtshan dang / gser dam 'ja' sa bod la shes su bcug pa'i lung bzang po gnang
sbyin rgya chen po dang bcas pa dang / gzhan yang brgya 'bul yod res kyi 'ja' sa gnang sbyin dang bcas pa byung bar grags/ rdzong lha rtse mnga' zhabs dang bcas pa sogs mchod
gzhis kyang shin tu stobs che zhing / ya 'brog him tu chen po/ rin spungs nas nang so nor bu bzang po sogs stobs ldan mang pos bdag nyid chen po 'di'i zhabs pad spyi
bo'i gtsug tu blang ste/ bsnyen bkur zhabs tog phun sum tshogs pa bsgrub pa na/ de rnams smin cing

grol ba'i lam la bkod pa sogs mdzad pa rgya chen po zhig mdzad nas/ dgung lo zhe drug pa shing pho byi ba'i lo hor zla dang po'i nyer gnyis kyi tshe rnam rgyal rtser ngo mtshar
ba'i ltas du ma dang bcas zhi bar gshegs pa'i tshul bstan cing / bla ma 'di la sku'i sring mo lnga byung ba'i dang po ni/ ya 'brog du yar bya ba la khab tu gnang / gnyis
pa slob dpon ma khyed 'dren zhes pa ngam ring du si tu rnam rgyal ba la gnang bar grags la/ gsum pa ni slob dpon ma kun dga' 'bum bya ba/ bzhi pa ni slob dpon ma lha
rin dang / lnga pa slob dpon ma nam mkha' 'bum zhes bya ba rnams te/ de dag ni dbang rnam sras rgyal mtshan gyi sras lcam sring bdun po rnams so/ /de ltar bdun gyi nang
nas dbang nam mkha' legs pa'i rgyal mtshan zhes bya ba des btsun mo gnyis khab tu bzhes pa la sras lcam sring brgyad 'khrungs te/ de yang btsun mo dang po ya 'brog pa dpal
chen bya ba la lcam gnyis 'khrungs pa'i che ba yang 'brog stag lung pa la khab tu gnang / chung ba rgyal mkhar rtser gnang bas chab srid phun sum tshogs par byung bar grags
shing /nam mkha' rgyal mtshan dpal bzang po/btsun mo gnyis pa mi nyag ma se he ru ka bya ba'i tsha mo ma gcig btsun ma skyid bya ba la/ sras dbang nam mkha' rgyal mtshan
dpal bzang po dang / lcam mo slob dpon ma chos skyong bu 'dren la sogs pa sras mo lnga ste lcam sring drug byung ba'i nang gi sras dbang nam mkha' rgyal mtshan dpal
bzang po ni/ yab dgung lo so bdun pa shing mo yos lo 'khrungs te/ 'di ni sku lha'i cha byad/ gsung ka la ping ka ltar shin tu snyan pa dang / thugs nyi ma'i 'od

ltar rab tu gsal bas chos 'jig rten gang la yang mkhyen pa rgyas shing / sku ni sgyu rtsal mtha' dag la thogs pa mi mnga' ba zhig yin par grags pa dang / gzhan yang bdag nyid
chen po 'di'i ngo mtshar ba'i rnam par thar pa ni/ dgung lo bdun bzhes pa nas rtsa ba'i rgyud brtag pa gnyis pa 'dzin pa'i dbu btsugs pa'i snga dro me tog gi char chen
po babs shing / de nas bzung rgyud de nyid sogs gzhung lugs du ma la gsan sbyong rgya chen po mdzad de/ dgung lo bco lnga pa'i dus gdan sa chen por bshad pa mdzad pas/ bdag
chen shar pas thog drangs sa skya pa thams cad kyi gtsug gi rgyan du khur te shin tu ngo mtshar du 'dzin pa byung bar grags shing / khyad par bla ma la sri zhu che bas
sku gzhon nu thugs kyis mi dran pa'i dus su yang bla ma'i sku 'dra bzhengs nas gsol ba 'debs pa dang / bla ma'i gzims mal gyi 'og tu dbu btsugs nas byin rlabs zhu ba dang
/ na bza' dbu thog tu 'khur ba dang / rgyang ring por bsu bskyel mdzad pa la sogs pa gus pa'i spyod lam mang du mdzad par bshad la/ dge 'dun la yang thugs shin tu dad
pa'i stobs kyis dge 'dun sde long gi phyag dang ldang ba mi bzhes shing / dge 'dun 'dus pa'i yar khyur phebs nas gus pa'i phyag mdzad pa dang / rje rang nyid kyi gsol ja
bskol ba'i 'phros nas mang ja phongs med du zhu ba dang / gzhan yang mi phal pas bsgrub par mi nus pa'i che 'gying bcag pa'i spyod lam mang du mdzad ces thos la/ de'i stobs
kyis sngar brtsig dbang ye ma byung ba'i lhun po rtse'i rdzong ro yang bdag nyid

chen po 'dis bslangs shing / gzhan yang bla ma 'di la rgya yul du rgyal blon kun rna thos bde mo med skabs kyang / rgyal po chen pos sngar yab la ji ltar gnang ba bzhin gyi
dbang gi mtshan dang / las kha/ lung bzang po dang / gser chas khyad 'phags/ dbang gi skya chas tshang ma 'bul ba stobs che ba dang bcas pa nyes med du phyag tu 'byor ba
dang / mdor na dam pa de nyid sku tshe ring na bstan pa'i zhabs tog dang / 'gro ba mang po'i don rgya chen po mdzad pa'i thugs bzhed dang ldan pa zhig yin na'ang snyigs
ma'i sems can gyi bsod nams kyi khyon du ma shong par/ dgung lo nyi shur phebs tsam chu mo lug gi lo hor zla dang po'i tshes bcu gnyis kyi nub mo bla ma'i phyogs su dbu bsgyur
ba la sogs pa mos gus rtse gcig pa'i ngang nas pho brang chen po lhun po rtser sku zhi bar gshegs pa'i tshul bstan to/ /nam mkha' rgyal mtshan/de ltar dbang nam mkha'
legs pas btsun mo gnyis khab tu bzhes pa la lcam mo bdun dang sras dbang nam mkha' rgyal mtshan dpal bzang po 'di nyid de brgyad byon par stag tshang ba'i gdung rabs las
'byung ba yin la/ gtsang byams pas mdzad pa'i gdung rabs las/ dbang nam mkha' legs pas btsun mo gcig khab tu bzhes zhes dang / de la sras gcig 'khrungs pa zhes sogs gsungs
nas/ dbang nam mkha' legs pas btsun mo gcig las ma bzhes par bshad pa dang / btsun mo de la sras dbang nam mkha' rgyal mtshan ma gtogs lcam rnams byung bar ma bshad
kyang / 'dir ni stag tshang ba ltar bkod pa yin no/ /de lta bu'i dbang nam mkha' rgyal mtshan

dpal bzang po zhes grags pa des btsun mo gsum khab tu bzhes pa las/ shangs mthong smon pa ma gcig bgres gzhon gnyis kyi/ bgres pa la sras mo gcig dang / chung ba ma gcig rgyal
mo bya ba la/ sras nam mkha' rin chen rgyal mtshan dpal bzang po zhes bya ba/ yab dgung lo bcu dgu pa chu mo bya'i lo ltas bzang po dang bcas sku bltams te/ skyes stobs
kyi mkhyen rab dang sbyor byung gi brtson 'grus gnyis ka phun sum tshogs pas/ gzhon nu nyid nas kye rdor dang rdo rje phur pa'i thugs dam/ sngags ring mang po'i bzlas
brjod sogs la shin tu brtson zhing / rtsa ba'i rgyud brtag pa gnyis pa la gsan sbyong phul du phyin pa mdzad de/ byis pa'i spyod pa cung zad kyang mi mnga' bar/ dgung lo
bco lnga'i dus su gcung nam mkha' bkra shis rgyal mtshan dang sku mched lhan cig tu gdan sa chen por nyi ma sum sbrel du bshad pa rgyas pa dga' ston rgya chen po dang bcas
pa mdzad pas/ gdan sa'i skye bo thams cad yi rangs te gdung brgyud kyis chos gsungs pa la 'di las lhag pa dus phyis kyi rgan rnams kyis kyang mi dran zer ba la sogs pa
ngo mtshar mchog tu 'dzin pa byung bar grags pa yin la/nam mkha' bkra shis/bdag nyid chen po 'dis gcung nam mkha' bkra shis rgyal mtshan dpal bzang po zhes bya ba ni/ dbang
nam mkha' rgyal mtshan dpal bzang po'i btsun mo gsum pa rnam rgyal gling pa dpal 'byor bzang mo la/ yab dgung lo nyer bzhi pa sa pho stag gi lo 'khrungs te/ 'khrungs ma
thag nas byis pa'i spyod pa thams cad dang bral zhing thugs la khro ba skad cig

tsam yang mi mnga' ba'i byang chub sems dpa' chen po zhig yin par bshad cing /bdag nyid chen po 'dis btsun mo gcig khab tu bzhes pa ni/ dma' ze bza' ma gcig hor mo tshe brtan
zhes bya ba ste/ 'di la sras sku mched bzhi byung ba'i nang nas gcen bdag nyid chen po sa lo tsA ba 'jam pa'i dbyangs kun dga' bsod nams grags pa rgyal mtshan dpal bzang
po zhes bya ba ni/ ji skad du/ dang por zab gsal gnyis med 'jam pa'i dbyangs/ bar du rigs ldan 'jam dpal grags pa'i zhabs/ /mtha' mar gnas lnga rigs pa sa skya pa/ /bdag
nyid chen po'i sngon gyi skyes rabs yin/ /zhes pa ltar dang po bde bar gshegs pa thams cad kyi mkhyen rab thams cad gcig tu bsdus pa'i ngo bo 'phags pa 'jam dpal/ bar
du rigs ldan gyi sa skyong chen po mi'i dbang po 'jam dpal grags pa/ tha mar gnas lnga rig pa'i paNDi ta chen po kun dga' rgyal mtshan dpal bzang po zhes bya ba rnams su
sku'i rnam 'phrul brgyud mar bzhes nas/ slar yang gangs ri'i khrod kyi gdul bya skal ldan rnams kyi smon lam dang legs byas kyis bskul nas/ dbus 'gyur gyi tshal rdo rje'i
gdan nas byang phyogs su dpag tshad brgya tsam bgrod pa'i sa'i cha/ yon tan rin po che du ma'i 'byung khungs/ 'phags pa'i gang zag rnams kyi bsti gnas/ 'gran zla med pa'i
mkhas pa rgyun mi chad par 'byon pa'i mtshan ma dang ldan pa'i gtsang grom pa la stod dpal ldan sa skya zhes grags pa'i dgon pa nas dbang po'i phyogs su ha cang mi ring
ba zhig bgrod pa'i nor 'dzin gyi mthil/ phyi nang gi

dpal 'byor du ma 'byung ba'i bsti gnas dpal rtse gdong gi phun tshogs gling zhes pa'i khang bzang chen po der/ phun tshogs gnas dang skyon med rigs bzang dang / /kha na ma
tho med pa'i yab dang yum/ /skal bar ldan pa'i 'khor tshogs la dgongs nas/ /zas gtsang sras bzhin dge mtshan bcas te bltams/ /zhes pa ltar ngo mtshar ba'i ltas du ma dang
bcas legs par 'khrungs pa yin te/ de yang bdag nyid chen po 'di'i yum rtse gdong bla brang du mi phebs tsam gyi nub cig mnal lam du ri gcig la 'dzeg gin 'dug pa na mun pa
che nas lam mi rnyed snyam pa na/ rum nas nyi zla gnyis 'thon nas phyogs thams cad gsal bar byas pa rmis shing / yum gyi lhums su zhugs pa'i tshe rtse gdong gi byang phyogs
na rje btsun sa skya pa'i bla mtsho yin pa'i mtsho zhig yod pa de cher rgyas pa dang / gshin rje gshed kyi rnal 'byor pa 'brom ston ye shes rgyal mtshan gyi mnal lam
du/ rtse gdong bla brang pa'i gsol zhing chen mo la yab gung na bzhugs nas sa bon 'debs shing / skye bo gzhan du ma dang bcas pas phun sum tshogs pa'i bkra shis byed pa
dang / rmis ltas pa gzhan 'ga' zhig gi rmi lam du bla brang la sa dkar gsol ba dang / steng na dar 'phyar ba dang / nyi zla shar ba la sogs pa byung zhing / khyad par du
yum la rmi ltas bzang po du ma dang / nyin bar gyi tshe yang shes pa gsal zhing bde bas brgyan pa dang / lus ldang ba yang zhing zo mdog bde ba la sogs pa'i rtags khyad par
can du ma byung bar grags la/ de ltar ltas du ma dang bcas shing zla grangs

rnams thim pa na/ shing mo sprul gyi lo chu stod zla ba'i nyer brgyad kyi nyin/ bkra shis pa'i dge mtshan du ma dang bcas te bltams shing / de'i skabs su shar mi nyag gi paNDi
ta grags pa rdo rje bas gzhon nu gzugs bzang zhing mdzes la blta na sdug pa des zhal gyi dkyil 'khor gzigs pa na/ a rokSha dpal ldan sa skya pa'i bstan pa'i rtsa ba zin
a gsungs shing sku pang du bzhes nas/ rgyal ba'i thugs sras sngon sbyangs dge ba yis/ /yon tan thams cad 'bad med lhun gyis grub/ /chung ngu nyid nas dam pa'i spyod pa
mdzad/ /bu chung 'phags pa'i sku la phyag 'tshal lo/ /zhes bstod cing / mtshan rdo rje rgya sogs bkra shis rgyal mtshan dpal bzang po zhes bya bar gsol te/ de nas paNDi
ta de'i drung du dam pa'i chos kyang mang du gsan par mdzad ces thos la/ de dag gi skabs su bla ma legs pa bzang po pa byas bas yon tan thams cad kyi phyi mo 'bri klog phul
ba na/ brda bstan pa tsam gyis 'bri klog gnyis ka thog med du mkhyen cing yi ge'i rigs kyang bod yig mi the ba'i rgya gar ba'i yi ge rigs drug tsam dang / mkha' 'gro'i
yi ge dang / hor yig gsar la sogs pa yi ge rigs mang po gzigs pa tsam gyis dgongs te/ mdor na 'dri ba dang klog pa'i tshul thams cad la mkhyen rab phul du byung bas skye
bo thams cad ngo mtshar ba'i gnas su gyur pa yin no/ de nas dgung lo drug bzhes pa na/ bdag chen rgya dkar shes rab rgyal mtshan gyi drung du dges pa rdo rje'i dbang / rdo
rje phur pa'i dbang drag po sgrol ba'i rjes gnang sogs dbang rjes gnang mang du gsan cing / sku

gzhon nu'i skabs der nam mkha' la paNDi ta sngo bsang ma pod ral thogs pa seng ge la chibs pa cig gzigs nas/ 'jam dbyangs ya gi na zhes gsung ba yang byung bar grags te/ de
ni bdag nyid chen po sa paNDi ta nyid mngon sum du gzigs pa ste/ de la sogs pa mdor na bdag nyid chen po 'di ni gzhon nu'i dus nyid nas yon tan gyi tshogs du ma la mnga'
mdzad pa zhig ste/ ji skad du/ sku ni mdzes shing yid 'ong mthong na dga'/ /gsung ni 'jam zhing snyan la 'phrod par smra/ /thugs ni chos kyi bag chags bzang pos bgos/ /gzhon
nur gyur kyang byis pa'i spyod las 'das/ /de tshe nges pa'i don du 'jam dbyangs nyid/ /gdul bya'i snang ngor sa skya paN chen zhes/ /snyan grags kun gyi gtsug la len
pa des/ /rang snang ye shes tshul du gsal ba gzigs/ /zhes gsungs pa ltar ro/ /de nas bdag nyid chen po 'dis rab tu byung nas bstan pa'i bya ba ji ltar mdzad pa'i tshul ni/
ji skad du/ mgon khyod srid pa'i 'ching bas ma gos shing / /'khor ba'i phun tshogs snying po med gzigs kyang / /mchog gi spyod pas 'gro rnams rjes gzung phyir/ /khyim
gyi 'ching ba dug can zas bzhin spangs/ /slar yang e waM chos kyi 'jug ngogs cher/ /blo gsal chu bya mang pos mdun bsus te/ /mkhan slob ngang pa'i ded dpon bka' drin las/
/bslab gsum 'o ma'i rgya mtshor rim gyis zhugs/ /zhes pa ltar te/ de yang bdag nyid chen po 'di dgung lo bcu gcig bzhes pa shing mo yos bu'i lo smin drug zla ba'i dkar phyogs
la/ mkhan chen

thams cad mkhyen pa bsod nams lhun grub legs pa'i 'byung gnas rgyal mtshan dpal bzang po pa'i drung du bstan pa'i rtsa ba dge bsnyen gyi sdom pa rnam par dag pas thugs rgyud
bltams shing rab tu byung ba'i brtul zhugs la gnas par mdzad/ gzhan yang mkhan chen thams cad mkhyen pa de la thub pa dgongs gsal gyi bshad bka' sogs chos tshul du ma gsan
te/ de nas lo de nyid kyi rgyal gyi zla ba la ngor e waM chos ldan du phebs te/ zla ba de kha'i yar tshes bcu gnyis kyi tshe rje btsun rdo rje 'chang dkon mchog 'phel
ba'i drung du mkhan po zhus/ chos rje glo bo mkhan chen pas slob dpon mdzad nas dge tshul gyi sdom pa rnam par dag pa mnos shing / mtshan yang don dang mthun par 'jam dbyangs
kun dga' bsod nams grags pa rgyal mtshan dpal bzang po zhes bya bar gsol te/ bslab bya'i gnas phra zhing phra ba la yang kha na ma tho ba'i dri mas ma gos pa'i btsun
pa'i mchog tu gyur to/ /de nas me pho 'brug lo rje de nyid dgung lo bcu gnyis la nye ba tsam na/ mkhan chen chos kyi rje dang dpon slob lhan cig tu dge ba'i bshes gnyen
sde snod 'dzin pa du ma'i 'khor dang bcas te gdan sa chen po'i phyogs su chibs kyi kha lo sgyur bar mdzad nas rim gyis phebs te/ lo gsar gyi dkar phyogs dga' ba dang po'i
tshes la rje btsun 'jam pa'i dbyangs kyi rnam sprul chos rje sa skya paNDi ta chen po'i chos kyi khri ga la ba der/ rgyal ba'i sras kyi lam po che thub pa'i dgongs pa gsal
ba zhes bya ba'i bstan bcos chen po yongs su rdzogs pa nyi ma gsum gyi bar du legs par bshad

pas/ skye bo'i tshogs thams cad ngo mtshar zhing sku na gzhon nu 'di lta bu la sku gsung thugs kyi yon tan rmad du byung ba 'di 'dra ba 'byung ba ni nges par chos kyi rje sa
skya paNDi ta nyid slar yang gdul bya'i don du sku skye ba bzhes pa yin yang dag go zhes mkhas pa'i skye bo rnams kyis mchog tu bsngags pa'i gnas su gyur ba zhig go zhes
grags te/ ji skad du/ 'dzin ma'i khyon 'dir 'jam dbyangs sprul pa'i sku/ /rim par byon pa'i dpal ldan sa skya zhes/ /grags pa'i rnga chen srid na gsal ba der/ /bcu gnyis
bzhes tshe bshad pa'i dga' ston bsgrub/ /sku ni 'khor tshogs dbus na zla ltar brjid/ /gsung ni tshangs pa'i dbyangs ltar dal dod snyoms/ /thugs ni shes bya'i gnas la gsal
bar 'jug /yon tan skye bo kun gyi kha na rgyu/ /zhes pa ltar ro/ /de nas dgung lo bcu bzhi pa sa pho rta'i lo gzhi thog gi gdan sa mdzad nas bstan pa'i bdag por mnga'
gsol zhing slar yang rtse gdong du phebs nas rwa dpon yon tan 'byung gnas la 'dul ba mdo rtsa ba 'dul ba me tog phreng brgyud/ rgyal ba'i bstan bcos tshad ma rnam 'grel sde
bdun mdo dang bcas pa'i dgongs 'grel gyi bstan bcos rigs pa'i gter/ sdom pa gsum gyi rab tu dbye ba sogs sde snod gtsor gyur pa'i chos kyi rnam grangs 'ga' zhig lung rigs
kyi mtha' dpyod dang bcas te legs par gsan cing 'bel ba'i gtam gyi sgo nas legs par gtan la phab ste smra ba'i khyu mchog tu gyur la/ de dus snga dro ja sbyor re tsam
gyi bar la shog bu mda' tshad bdun tsam re zin pa yang byas zhes gsungs

pa dang ji snyed thugs su chud pa thams cad kyang bsnyel ba med pa'i spobs pa phun sum tshogs pa mnga' ba ste/ bdag nyid chen po rang gi gsung las/ gsang ston slob dpon yon
tan 'byung gnas la/ /'dul ba mdo rtsa ka ri ka la sogs/ /tshad ma rnam 'grel rigs gter sdom gsum dang / /pha rol phyin pa'i gzhung lugs 'ga' zhig mnos/ /sngags kyi sdebs
sogs lag len phran tshegs bslab/ /de ltar thos pa'i gzhung lugs thams cad la/ /bsam pas sgro 'dogs chod cing bsgoms na yang / /the tshom mi za yid ches cung zad yod/ /ces
gsungs pas so/ /de nas lug gi lo rje nyid dgung lo bco lnga pa'i dus yongs 'dzin dkon mchog 'phel ba'i gsung gis/ rang gzhan gyi don gnyis bsgrub pa'i phyir gsung bsnyen
mdzad dgos pa'i bka' stsal ba la brten/ dges pa rdo rje'i dkyil 'khor gyi bsnyen pa sbyin sreg dang bcas pa/ rdo rje phur pa'i bsnyen pa/ nag po chen po gur gyi mgon po'i
bsnyen pa rnams mthar phyin pa mdzad pas/ de dag gi skabs su kye rdor dang / rdo rje gzhon nu/ gur mgon rnams zhal gzigs pa la sogs pa grub pa'i mtshan ma mang du byung
bar grags la/ de nas yang rgyal ba'i bstan pa la zhugs la yongs su rdzogs pa ni dge slong nyid yin par dgongs nas/ dgung lo nyi shur phebs pa shing pho byi ba'i lo mkhan
po sngar gyi dge tshul mdzad pa po de nyid dang / las kyi slob dpon 'jam pa'i dbyangs sangs rgyas rin chen dpal bzang po dang / gsang ston rwa ston yon tan 'byung gnas
kyis mdzad de/ dge 'dun bcu phrag phyed kyi

dbus su bsnyen par rdzogs par mdzad nas/ 'phags pa rta thul ltar spyod lam shin tu dul ba dang / kA tA ya na'i bu ltar bslab bya rnams la shin tu gus shing / 'od srung bzhin
du sbyangs pa'i yon tan thams cad dang ldan pa ste/ mdor na 'dul ba 'dzin pa rnams kyi gtsug gi rgyan du gyur pa zhig ste/ ji skad du/ zhi dang nyer zhi'i myos bum mtho
ldan zhing / /kun nas dul ba'i gser gyi dra ba can/ /thub bstan skyed tshal mdzes pa'i gnyis 'thung khyod/ /yongs rdzogs bstan pa'i khur chen 'degs par bzod/ /spyod lam
kun nas dul ba rta thul te/ /bslab byar gus pa kA tA ya na'i bu/ /sbyangs pa'i yon tan ldan pa 'od srung bzhin/ /dri zhim blta na sdug la 'od chags 'bar/ /zhes gsungs pa
ltar ro/ /de ltar nges legs kyi lam la gcig tu gzhol zhing / lhag pa'i tshul khrims kyis thugs rgyud phyug par mdzad nas/ slar yang rang gzhan rnam grol thob pa'i thabs kyi
gtso bo dam pa'i chos thos nas nyams su len pa dang / de'i yang rtsa ba dri ma med pa'i gsung rab la thos pa bya ba nyid yin par dgongs nas/ yongs kyi dge ba'i bshes gnyen
rnams las gsan pa rgya mtsho'i pha rol du son pa mdzad pa'i tshul ni/ ji skad du/ khyod ni mkhyen pa'i lang tsho cher rgyas kyang / /blo gsal yongs kyi dpyad bya 'di
yin zhes/ /mang du gsan pa'i snyim pa rab brkyangs te/ /mkhas mang zhal gyi bdud rtsi dges par gsol/ /zhes pa ltar/ chos kyi rje yongs 'dzin dkon mchog 'phel ba'i drung
du dbu ma lugs kyi sems bskyed/ dbang gi sngon

'gro'i sems bskyed/ de gnyis kyi yig cha'i lung dang bcas pa/ dges pa rdo rje yab yum gyi dbang / gshed dmar lha lnga'i dbang sogs dbang gi rnam grangs du ma dang / gsung ngag
lam 'bras kyi khrid dang / 'di dang 'brel ba'i byin rlabs mtha' dag dang / rgyab brten gyi yig cha'i lung / gzhan yang Dombi pa'i lhan cig skyes grub sogs lam skor phyi
ma brgyad du grags pa man ngag yig cha phran tshegs dang bcas pa/ shAnti pa'i mdo rgyud bsre ba sogs sgo drug chos 'brel du grags pa rnams dang / gtso che'i chos sna sum
cu so dgu po sogs dges pa rdo rje'i chos skor mtha' yas pa zhig dang / yang 'khor lo bde mchog skor la/ dpal mngon par rtogs pa sogs lU hi pa'i smad lnga/ bde mchog nag
po pa'i sgrub thabs sogs nag po gzhung drug bde mchog lus dkyil sgrub thabs sogs dril bu skor gsum ste lU nag dril gsum gyi lugs kyi 'khor lo bde mchog gi chos skor phal
mo che dang / gzhan yang sgrub thabs mdo byas/ mdo bsres/ rnam gzhag rim pa sogs pha rgyud gsang ba 'dus pa'i skor mang po zhig dang / thun mong bsgrubs pas mchog zhar
la 'byung ba dmar po skor gsum gyi byin rlabs man ngag las tshogs dang / de dag gi yig cha'i lung / rje btsun gong ma lnga'i bka' 'bum/ rdo rje 'chang kun dga' bzang po/
sems dpa' chen po dkon mchog rgyal mtshan/ kun mkhyen bsod nams sengge rnams kyi bka' 'bum/ gzhan yang chos skyong skor gyi rjes gnang sogs rjes gnang gi rigs bsam gyis mi
khyab pa dang / khyad par

brgyud pa dri ma med pa las 'ongs pa'i sdom pa gsum gyi bka' drin mnos pa'i bla ma rnams kyi nang nas kyang / 'di nyid la rtsa ba'i bla ma mchog tu 'dzin pa yin te/ nyid kyi
gsung las kyang / khyad par rdo rje 'chang chen ratna'i mtshan/ snyigs dus 'gro ba'i 'dren mchog dam pa las/ /sdom pa gsum gyi bka' drin nyer nos pas/ /bka' drin che zhing
bla ma'i mchog tu bzung / /zhes gsungs pas so/ /yang bdag nyid chen po 'dis mkhan chen bsod nams lhun grub las dam pa'i chos gsan pa'i tshul ni/ bdag nyid chen po rang
gi gsung las/ mkhan chen 'jam pa'i dbyangs las ches zab pa'i/ /kye rdor rgyud gsum gsang mtha' gur mgon sogs/ /thun mong ma yin yid ches gnad rnams zhus/ /zhes gsungs pa
ltar/ bya ba spyi rgyud nas bshad pa'i rigs gsum spyi dbang / rnam 'joms ma Ni badzra lugs kyi dbang sogs smin byed dbang gi rnam gzhag bcu phrag gsum du lnga phrag gcig
gis lhag pa rnams dang / dpyal lugs kyi phag mo skor gsum gyi byin rlabs sogs byin rlabs kyi rigs lnga phrag gsum tsam dang / gtsug tor rnam rgyal/ don zhags lha lnga/
gur mgon lha brgyad kyi rjes gnang sogs rjes gnang zur bka' bzhi bcu lhag pa tsam sogs 'di dag kyang rgyab brten gyi yig cha so so'i lung dang / gzhan yang dges pa rdo rje
rgyud gsum gyi bshad bka' bde mchog rtsa rgyud 'grel pa dang bcas pa'i lung bshad sogs dang / chos rje mkhan chen thams cad mkhyen pa rang nyid kyi bka' 'bum gyi lung sogs
mchog tu

zab pa'i chos kyi bka' drin mang du gsan te thugs su chud par mdzad/ yang rje 'dis 'phags pa spyan ras gzigs dang zhal mi gnyis pa'i rje btsun mus pa chen po sangs rgyas rin
chen gyi drung du snga phyir gsan pa'i chos kyi rnam grangs la/ rdo rje phreng ba kri ya sa mutstsha dang bcas pa'i dbang / bde mchog nag po pa'i chos skor yongs rdzogs/
sbyong dkyil bcu gnyis kyi dbang / blo sbyong gi skor/ rje mus chen rang nyid kyi gsung 'bum gyi lung sogs gsan cing / mdor na sngar gsan pa'i gdams ngag mang po yang bskyar
nas gsan par mdzad de/ nyid kyi gsung las/ 'jig rten dbang phyug buddha ratna las/ /sngar gyi gdams ngag phal cher bskyar nas nyan/ /gzhan yang gsang 'dus rigs gsum
blo sbyong spyod/ /kr-i ya sa mutstsha sogs mang du thos/ /zhes sogs gsungs so/ /gzhan yang thams cad mkhyen pa zha lu lo tsA ba rin chen chos skyong bzang po la dus 'khor
sa lugs kyi dbang / sbyor ba yan lag drug pa'i khrid/ tha snyad rigs pa la sgra ka tsan gnyis 'grel pa yan lag dang bcas pa/ sdeb sbyor gyi bstan bcos rin chen 'byung
gnas/ tshig rgyan gyi bstan bcos me long / mngon brjod kyi bstan bcos sna tshogs gsal ba'i nyer mkho bsdus pa sogs mang du gsan cing / gsan pa de dag kyang ming tsam ma yin
par tshig dang don du bcas pa legs par dgongs shing thugs su chud pas phyi nang gi rig gnas gang la yang thogs pa med pa'i paNDi ta chen por gyur pa yin te/ nyid kyi gsung
las/ 'gos lo dharmA pa la'i zhal snga nas/ /dus kyi 'khor

lo'i dbang bskur sa lugs dang / /jo zha lugs kyi sbyor drug la sogs zhus/ /ka la tsandra rin chen 'byung gnas dang / /sna tshogs gsal ba snyan ngag me long dang / /dpag bsam
'khri shing la sogs tha snyad kyi/ /gtsug lag phal cher zhus shing nan tan bgyis/ /rang bzhin rkyen dang rnam 'gyur la sogs pa/ /dus dang don la 'jug tshul cung zad shes/
/saM skr-i ta dang bod kyi klog tshul la/ /snga rabs 'chad tshul rab tu mang na yang / /skyon med 'bri dang brjod pa'i tshul shes pa/ /mkhas pa'i gtsug rgyan 'di nyid
bka' drin las/ /gzhan la 'chad dam rang nyid nyams su len/ /ji ltar byed kyang lag nom mi dgos tsam/ /zhes gsungs pa ltar dang / gzhan yang chag lo tsA ba rin chen chos kyi
rgyal po'i drung du sgrol ma lha bcu bdun ma'i dbang / lus dkyil lha nyer lnga ma'i dbang / mgon po lha bcu gnyis ma dang / brgyad ma'i dbang la sogs pa zab cing dkon
pa'i chos mang du gsan la/ de ltar mkhas shing grub pa'i sa brnyes pa'i bla ma'i tshogs du ma zhig las phyi nang gi chos tshul bsam gyis mi khyab pa zhig gsan cing thugs
su chud par mdzad pas/ gzhan la 'chad pa dang rang nyid nyams su len pa sogs gang la yang thogs pa med pa'i blo gros mnga' ba zhig ste/ ji skad du/ sgra tshad bzo dang gso
ba nang don rig /sdeb sbyor mngon brjod zlos gar tshig gi rgyan/ /rtsis sogs mkhas pa rnams la yongs grags pa'i/ /rig gnas phal cher gzigs pa tsam gyis dgongs/ /khyad par
nyi zla lta bu'i ka tsan gnyis/ /

phyi nang gzhan gsum dpal ldan dus 'khor lo/ /zab lam rdo rje'i rnal 'byor la sogs pa'i/ /gtsug lag kun la mi 'jigs spobs pa thob/ /ces pa ltar ro/ /de ltar bdag nyid chen
po 'dis yongs 'dzin dam pa rnams las phyi nang gi rig gnas kyis bsdus pa'i zab rgyas dam pa'i chos kyi bdud rtsi rnams phyogs dang ris med pa'i gdul bya blo gsal dad 'dun
can rnams la 'chad pa gtso bor gyur pa'i mkhas pa'i bya ba rnam pa gsum gyis nyin mtshan khor yug tu 'da' bar mdzad pa'i tshul ni/ ji skad du/ sngon byon mkhas grub mang
pos nyer bsten pa'i/ /bgrang yas chos kyi khri la mnga' mdzad nas/ /blo gsal mang po'i re ba skong mkhas pa'i/ /mgon khyod gangs can bstan pa'i bdag po nyid/ /blo gros lus
dkar gangs ri'i rjes 'gro zhing / /gzhung mang 'chad rtsod rtsom pa'i gom stabs can/ /stong phrag mkhas btsun bzang po'i khyu mchog de/ /gus pas bsten khyed lnga rig paNDi
ta/ /chos sgo brgyad khri bzhi stong gis mdzes pa'i/ /yongs rdzogs bstan pa'i khang bzang nyams dga' bar/ /bsnyengs bral thos bsam sgom pa'i khrir 'khod nas/ /ston pa'i
rgyal sa 'dzin khyod 'od srung che/ /phyi rig gling chen bzhi la mnga' bsgyur zhing / /nang rig lhun po'i rtse mor bgrod mkhas pa'i/ /rnal 'byor dbang po rnams dang lhan
cig tu/ /zab mo sgrog khyod grub pa'i dbang phyug che/ /yid 'ong mtshan dpe'i ri mo rnam bkra ba'i/ /thub chen rgyal ba'i zhal gyi ltad mo ni/ /skyon bral thugs kyi me
long ngos yangs por/ /nges par gzigs khyod sa thob sems

dpa' che/ /zhes pa ltar te/ de yang bdag nyid chen po 'dis chos kyi 'khor lo bskor ba'i tshul zhib par ni sus kyang brjod par dka' mod/ 'on kyang mdor bsdus pa tsam ni 'di
lta ste/ rje 'dis gdan sa chen po dpal ldan sa skya/ rtse gdong / ngor e waM chos ldan/ nA lendra/ gling dga' bde ba can/ chos 'khor lha sa/ byang rwa sgreng sogs gnas mang
por chos kyi 'khor lo ji snyed cig bskor ba'i dus rnams su shes bya'i gnas la ma nor bar spyod pa'i mkhyen rab kyi 'jug pa rnon pos/ bshad bya'i chos de tshig rna bar
snyan cing / tshig don go bde zhing chod che la/ dka' ba'i gnas rnams dpyis phyin cing byed pa gsal ba'i sgo nas/ so so'i blo dang 'tshams par bshad pas gdul bya rnams kyi
blo gros kyi padmo rgyas par mdzad pa na/ nyin rang por chos kyi grwar gnas kyang skyo sun sogs gtan mi skye ba zhig yin par yongs su grags shing / ji snyed gsungs pa'i
rnam grangs kyang / rgyud sde rin po che dri ma med pa rnams nas bshad pa'i spyi'i dbang bskur rdo rje phreng ba dkyil 'khor zhe gnyis/ de'i steng du kr-i ya sa mutstsha'i
dge legs su byed pa'i dkyil 'khor gsum ste bzhi bcu zhe lnga'i dbang dang / sbyong rgyud dkyil 'khor bcu gnyis kyi dbang rnams dang / bye brag gi dbang la/ kye rdor bka'
babs bzhi'i dbang la sogs pa lnga bcu rtsa gcig ste yongs bsdoms smin byed dbang gi rnam grangs brgya rtsa brgyad dang / gsung ngag rin po che lam 'bras bu dang bcas pa'i
gdams pa la sogs pa grol byed khrid kyi rnam grangs nyi shu rtsa bdun tsam

dang / rdo rje bdag med ma'i byin rlabs la sogs pa snyan brgyud zab mo'i byin rlabs kyi rim pa nyer gsum tsam dang / sgrub thabs brgya rtsa dang rgya mtsho ste rjes su gnang
ba'i bka' srol chen po gnyis dang / mi g.yo ba dkar sngon gyi rjes gnang sogs rjes gnang zur bkar grags pa bcu phrag bzhis lhag pa dang / dus 'khor 'grel chen gyi bshad
bka' dang / kye rdor rgyud gsum gyi bshad bka' sogs rgyud dang / rgya bod kyi mkhas grub tshad ldan rnams kyis mdzad pa'i rgyud 'grel zab mo'i bshad bka'i rnam grangs bcu
gsum tsam dang / gzhan yang sor sdom dang / byang sems kyi sdom pa'i bslab bya ston pa'i gsung rab du ma dang / sgra dang / sdeb sbyor snyan ngag skar rtsis la sogs pa
tha snyad kyi rig pa dang / gzhan yang gong du bshad pa'i dbang khrid byin rlabs rnams kyi rgyab rten gyi bka' dang bstan bcos sogs lung gi tshogs rab tu mang po sogs chos
kyi rnam grangs re re nas kyang lan grangs mang po zhig stsol bar mdzad cing / yang bstan pa rin po che yun ring du gnas pa dang / dngos dang brgyud pa'i gdul bya rnams
la phan pa'i slad du legs bshad gsar du mdzad pa yang / rje btsun sa skya pa yab sras rnams la mchod yar gyi tshigs bcad/ rtsa ba'i bla ma bzhi la bstod pa sogs gsol 'debs
dang bstod pa'i skor du ma dang / rje sangs rin dang / glo bo mkhan chen pa gnyis kyi rnam thar/ gzhan yang sgrub thabs/ dkyil 'khor gyi cho ga khrid yig lha so so'i rjes
gnang gi yi ge chos skyong gi bskang ba bstod pa/ nyid kyi gsan yig padma rA

ga'i phreng ba sogs mdor na sngon med pa'i legs bshad kyi tshogs glegs bam du longs pa mdzad de/ 'di dag kyang ming mngon brjod kyis spras pas bying che/ tshig snyan ngag gis
brgyan pas rna bar snyan/ don brjod bya dang 'brel bas rtogs sla/ gcod mtshams sdeb sbyor dang mthun pas brjod bde ba la sogs pa bstan bcos rtsom pa'i yon tan thams cad
tshang bas mkhas pa rnams kyi yid 'phrog par byed pa kho na ste/ ji skad du/ gzhung brgya 'chad pa'i lce bde blo gsal zhing / /lung rigs 'gal 'brel dpyod pa'i 'dren byed
yang / sdeb legs rtsom pa'i ro 'dzin bsgyur mkhas pa'i/ /gnas lnga rig pa dpal ldan sa skya pa/ /blo bzang khyod kyi mkhyen pa'i ded dpon gyis/ /mkhas grub zhal gyi chu
gter las blangs pa'i/ /dbang lung man ngag yid bzhin rin chen gyis/ /zab yangs thugs kyi bang mdzod legs bkang nas/ /slar yang skye dgu'i dbul ba sel ba'i phyir/ /rgyud
sde rnam bzhi'i dgongs don rin chen mchog /rdo rje phreng ba kr-i ya sa mutstshar/ /legs par bshad pa'i dkyil 'khor zhe lnga dang / /ngan song sbyong ba'i dkyil 'khor bcu
dang gnyis/ /rnam dag zur bka' lnga bcu rtsa gcig ste/ /smin byed dbang gi rnam grangs brgya dang brgyad/ /grol byed khrid kyi rim pa nyi shu bdun/ /snyan brgyud zab mo'i
byin rlabs nyer gnyis lhag /rjes su gnang ba'i bka' srol chen po gnyis/ /rjes gnang zur bkar grags pa bzhi bcu lhag /rgya bod mkhas pa'i dgongs 'grel dang bcas pa'i/ /zab
rgyas rgyud sde'i bshad bka' bcu

gsum dang / /so thar byang sems sdom pa bslab byar bcas/ /sgra dang snyan ngag sdeb sbyor skar rtsis dang / /bka' dang bstan bcos glegs bam rab 'byams kyi/ /dag gsal lung gi
bka' drin dang bcas pa/ /mtha' yas gdul bya'i bsam pa ji lta bar/ /stsol mdzad chos kyi sbyin bdag che ba po/ /mkhas pa'i mdun sar 'gal 'brel gtam byed tshe/ /lung rigs
rjes su gdams pa'i mche sder gyis/ /ma rtogs log rtog the tshom glang po'i lus/ /'joms mdzad smra ba'i seng ge mtshungs pa med/ /legs sbyar tshig gi srad bu la brgyus pa'i/
/rgyan dang mngon brjod sdeb sbyor nor bu'i phreng / /mkhas pa'i yid 'phrog dbyangs can mgul pa'i rgyan/ /spel mkhas tshig rje tshig bdag smra mkhas po/ /zhes gsungs
pa ltar ro/ /de bas na bdag nyid chen po 'dis mkhas pa'i bya ba rnam pa gsum gyi sgo nas mkhyen brtse nus gsum gyis rgyal ba'i bstan pa nyin mo ltar gsal bar mdzad pa'i snyan
grags phyogs kun tu khyab pa la brten/ skal ba dang ldan pa'i gdul bya rnams ma bsdus par yang rang gi ngang gis 'du zhing / khyad par gsung gi bdud rtsi ngoms par gsol
ba dang / chos kyi 'brel pa ci rigs pa thob pa'i bstan 'dzin gyi slob ma yang / bstan pa'i mnga' bdag dam par bzhugs pa rje rang nyid kyi sku'i gcung 'jam pa'i dbyangs
ngag gi dbang phyug grags pa rgyal mtshan dpal bzang po sku mched rnams dang / snyigs dus bstan pa'i nyi ma sngags 'chang ngag gi dbang po kun dga' rin chen bkra shis grags
pa rgyal mtshan dpal bzang po dang / bdag chen

kun dga' bkra shis rgyal mtshan dpal bzang po sku mched rnams dang / rje btsun mkhas pa'i dbang po dkon mchog lhun grub dang / brag dkar sems dpa' chen po bsod nams rgyal mtshan
dang / mkhan chen dpal ldan pa/ gser gling chos rje kun dga' bkra shis pa dang / gzhi sde chos rje 'jam dbyangs nam mkha' brtan pa dang / thub bstan yangs pa can gyi
chos rje rnam pa gnyis/ chos rje dngos grub dpal 'bar ba yab sras dang / rje lcags thang rab 'byams pa/ lo nas spyan snga rin po che ngag dbang chos grags/ chos rje sku
skye ba ngag dbang grags pa/ lhun sdings lo tsA ba nam mkha' dpal bzang sku mched dang / byang pa dus 'khor ba rin chen bzang po/ sle lung mkhan po dkon mchog rin chen/
rnal 'byor dbang po kun spangs chos kyi nyi ma/ jo nang mkhan chen ngag dbang kun dga' legs pa/ srin po ri'i mkhan chen bsod nams rgyal mchog gro sa mkhan chen nam mkha'
dbang phyug stag lung mkhan po bkra shis dpal 'byor/ gser mdog pa gzhon nu nor bzang / dpal spungs chos rje dge 'dun dpal bzang / skyogs lo tsA ba ngag dbang rin chen bkra
shis dpal bzang po la sogs pa mkhas grub kyi slob ma mtshan nas bgrang du btub pa brgya phrag du ma byon zhing / gzhan yang gdan sa chen po'i brgya dpon dang / zur chos
pa bstan pa'i bya ba mdzad nus pa du ma dang / dbus gtsang khams gsum gyi chos sde chen po'i mkhan po dang / dgon pa so so'i bla ma dang / grwa tshang tha dad kyi slob dpon
dang / blo

gsal du ma'i 'dren pa dang / mi chen mang po'i bla ma la sogs pa mdor na bdag nyid chen po dang yul dang gnas skabs kyis ma bskal zhing / chos lugs gzhan gyi dbang du ma gyur
pa'i dge ba'i bshes gnyen phal mo che zhig gis rang rang gi skal ba dang 'tshams pa'i gsung gi bdud rtsi thob par byas nas/ dad pa chen pos rigs kyi cod pan dam par 'dzin
cing / sku gsung thugs kyi rnam thar gyi rjes su slob pa bgrang ba las 'das pas kun mkhyen rgyal ba'i bstan pa nyin mo ltar gsal bar mdzad cing / de dag gi slob ma dang
yang slob dang / nying slob rnams kyis kyang sa chen po 'di yongs su khyab par gyur pa ste/ ji skad du/ ting 'dzin klu dbang du mas nyer bsten pa'i/ /gting mtha' mi mngon
chos dbyings thugs mtsho las/ /'phrin las rnam bzhi'i chu chen rab phab nas/ /bstan 'dzin rtswa ljang myu gu mang du bskyed/ /e ma 'jam mgon gnyis pa'i zhal gyi lung
/ /rna ba'i kun dgar mi 'dzin mkhas pa su/ /khyod kyi zhabs sen yid 'ong nor bu'i phreng / /spyi bo'i rgyan du mi len chen po gang / /rang gi slob ma rang dang rjes mthun
pa/ /mkhas btsun bzang pos mkhas pa'i bya ba gsum/ /mdzad nus du mas mdzad pa bsam yas kyis/ /blo gsal rnams kyi blo mtsho 'gengs la brtson/ /zhes gsungs pa ltar ro/ /de
ltar bdag nyid chen po 'di ni rang gis thos pa dang / gzhan la bstan pa de dag thams cad kyang zab mo'i ting nge 'dzin la bcud len bya ba'i phyir brtson 'grus drag pos nyin
zhag phrugs re la ji ltar mdzad pa'i nyams len gyi rim pa yang / thog mar

dges pa rdo rje'i phyi nang gi bskyed rim/ lam dus kyi dbang rgyas par blang ba dang bcas pa/ bde mchog dril bu pa'i lus dkyil/ nag po pa'i mngon rtogs/ phur pa'i mngon rtogs/
lam zab mo bla ma'i rnal 'byor/ bla ma rin chen 'byung ldan/ rnal 'byor dbang phyug gi srung ba gnyis/ nA ro mkha' spyod kyi nyams len 'chi kha ma'i gdams ngag dang bcas
pa/ bde mchog dkar por nyams len/ rdo rje lha mo'i mngon rtogs/ dmar po skor gsum gyi nyams len/ sgrol dkar gyi mngon rtogs/ thub pa mi ru sbi Sha ra/ rnam rgyal 'joms
gnyis/ mgon po'i srung bzlog rgyas pa sogs lha'i rnal 'byor re re nas kyang sngags kyi bzlas pa grangs mang po dang bcas thun gnyis dang gsum dang bzhi la sogs pa'i nges
pas gtan mi chag pa'i dam bca' brtan po mdzad cing / gtso cher rdzogs rim gyi nyams len lta ba skyong ba dang bcas pa du ma dang / sbyor drug gi nyin mtshan gyi rnal 'byor
dang / rlung dang 'phrul 'khor la sogs pa'i rnal 'byor du mas mtshan mo'i cha phal cher 'da' bar mdzad la/ snga dro thugs dam grol nas rten gsum rnams la phyag dang bcas
pa'i yan lag bdun pa dang / dkar gtor cha bzhi/ nyin bar gyi dus su tshogs chos gsung ba la sogs pa'i lung dang bshad pa la sogs pa'i phyag khrid rnams mdzad/ de lta
bu mi gnang ba'i skabs su phyag dpe'i gzigs rtog kho na mdzad cing / thun mtshams gang rigs la gtor ma brgya rtsa rgyas pa chu sbyin dang bcas pa/ dzam ser nag dbyu gu ma
spun gsum/ dus 'khor gyi

srung ma drug cu/ thugs rje chen po'i brul gtor cha gsum gtor ma rnams mdzad nas/ mthar shes rab snying po saM skr-i ta'i skad du tshar gsum bdud bzlog bsngo ba smon lam dang
bcas pa mdzad/ bar skabs su sku 'chag pa'i zhabs bskor dang bcas te/ rtsa ba'i bla ma rnam bzhi dang / bla ma gong ma rnams kyi bstod pa du ma dang / brgyud pa'i gsol
'debs kha yar/ dpa' bos mdzad pa'i sangs rgyas kyi bstod tshogs 'ga' yar/ dpal ldan chos grags kyis mdzad pa'i bde mchog gi bstod pa rgyun chags/ tsandra go mas mdzad pa'i
'jam dbyangs phyogs bcu ma/ thams cad mkhyen pa'i bshes gnyen gyis mdzad pa'i sgrol ma'i bstod pa me tog phreng 'dzin sogs chos spyod kyi rim pa mang du mdzad/ dgongs mo'i
cha la dbang dang byin rlabs dang rjes gnang zab mo rnams so so'i blo dang 'tshams par mdzad/ de nas yang srod thun phal cher rdzogs pa'i mjug tu/ bde dges phur gsum/
mgon po lha brgyad sogs yi dam chos skyong gi gtor bsngo rnams rgyas par mdzad/ de nas srod thun gyi 'phro rnams rdzogs par mdzad pa la sogs pa mdor na bdag nyid chen po
'dis nyin zhag phrugs gcig gi mnyam gzhag gi thugs dam rnams lta zhog chos spyod dang gtor ma'i sgrig chags tsam yang deng sang gi dge ba la rtse gcig tu bzhugs par rlom
pa rnams kyis nyin zhag du mar 'bad kyang grub par dka' bar mthong zhing / de ltar rim gnyis kyi ting nge 'dzin zab mo la g.yel ba med par bzhugs pa'i 'bras bu gnas skabs
su bla ma yi dam sogs kyi zhal bstan cing rjes su

bzung ba'i mtshan ma yang bsam gyis mi khyab pa mnga' ba yin te/ de yang bdag nyid chen po 'dis dgung lo nyi shu rtsa grangs bzhes pa'i skabs shig rtse gdong gi dgon gzhis
mdo chos gzim khang du sku mtshams mdzad nas rdo rje phur pa gtso bor gyur pa'i thugs dam gnang dus/ sa bir zhal sprod/ bcom ldan 'das rdo rje gzhon nu/ dpal ldan bla ma
dam pa bsod nams rgyal mtshan rnams kyi zhal gzigs pa dang / bdag nyid chen po 'di dgung lo sum cu so gnyis su phebs pa me pho byi ba'i lo nA lendrar gsung ngag rin po che
lam 'bras bu dang bcas pas thog drangs/ khrid/ lung / man ngag dbang byin rlabs rjes gnang sogs zab rgyas kyi dam pa'i chos mang po stsal ba na/ de'i skabs su rje sangs
rgyas rin chen yang phebs te de nas yab sras lhan cig tu gtsang phyogs la gdan bteg ste/ yar lam srin po ri mjal bar phebs pas bde mchog gi sku de bde mchog zhal bzhi phyag
bcu gnyis par gzigs nas sku lus la 'phar g.yo la sogs pa byung ste/ gar stabs sna tshogs mdzad cing / de nas de las sangs pa na khye'u dkar po gcig gis bsu ba byas nas
bskor lam la phebs pas/ de'i dus su rje sangs rgyas rin chen gyis 'khor rnams la/ khong pa la gzigs snang dang nyams rtogs mang po 'khrungs gda'/ mi tsho bde mchog sngon
po yin zer te 'di ni dkar por 'dug gsung ba la sogs pa dang / yang lan cig mus kyi bsam gtan phug tu lo gcig hril po sku mtshams la bzhugs te/ 'khor lo bde mchog gi gsung

bsnyen mthar phyin par mdzad pa'i dus su 'khor lo bde mchog bde chen lha lnga dang / rje btsun rin po che grags pa rgyal mtshan/ mus chen sangs rgyas rin chen rnams nam mkhar
zhal gzigs shing / khyad par 'jam dbyangs sangs rgyas rin chen rje btsun rnal 'byor gyi dbang phyug birWa pa'i rnam par gzigs te/ de'i skabs su sku 'khor rnams la gzigs
snang rnams byung tshul dang / nyams rtogs kyang blo kha rdzogs pa tsam byung / rje sangs rgyas rin chen 'di dus kyi min pa/ sems dpa' chen po las 'jigs pa 'dug ces rje
nyid kyis gsungs zhes kyang grags shing / yang chos skyong srung ma rnams kyis zhal bstan te 'phrin las bsgrub pa'i tshul ni/ skabs shig shab dge sdings kyi mgon khang du
rgyun ring bzhugs te thugs dam dang chos skyong gi gtor 'bul dang / bskang ba bstod pa rgya chen po mdzad pas/ de'i dus su kye rdor dang / rdo rje nag po chen po gur gyi
mgon po lcam dral dang / khyad par las mkhan pu tra chen po lus kyi stod nyang pa byas pa cig mngon sum du gzigs shing / gzhan yang chos skyong mnyes pa'i rtags/ bud med
rgyan bzang pos brgyan pa dang / 'dzu gi mang po dges pa'i rnam 'gyur ci yang byed pa gzigs te/ de nas chos skyong 'khor bcas la bstod pa dgra bgegs srog gcod kyi 'khor
lo zhes bya ba dang / dpal ldan lha mo'i bskang gso dngos grub rol mtsho zhes bya ba gnyis rtsom par mdzad pa yin zhes thos la/ yang de'i rjes thog sa shig sgo rum du bse
mgon yid bzhin nor bu'i drung du sku mtshams yun ring gnang pa'i skabs su/ rje

btsun birWa pa'i sku'i bkod pa drug dang / sa chen gyi sku'i rnam 'gyur drug gzigs nas birWa pa dang sa skya pa chen po gnyis ngo bo gcig par yang dgongs shing / thugs la nyams
rtogs kyi ting nge 'dzin khyad par ba du ma 'khrungs zhes grags pa dang / gzhan yang skabs shig byas 'gyur rdo rje'i brag rdzong du tshogs bdag gi sgrub pa mdzad skabs/
gnod sbyin bse'i gdong can gyi 'tshub kyi rnam pas gzims khang gi g.yam gdung gas grum cher byung ba na/ gzim khang la zhig bzos mdzad cing bar chad las grol te/ slar
sku mtshams de ka'i mu mthud nas rgyun ring gnang ba na/ rje btsun rin po che dang rdo rje lha mo sogs bla ma yi dam du ma'i zhal gzigs shing / de skabs dgongs phyogs sku
'chag pa la zhal 'don dang bstun rje btsun rin po che'i zan 'bum la zhabs bskor rgyun du gnang gi yod pa la/ mgo zla ba'i tshes bcu bzhi rje sa paN gyi dus chen gyi nyin/
phyag g.yog pa rab 'byams pa kun tshe bya ba dang dpon slob gnyis kyis zhabs bskor la phebs pas/ rje 'dis nam mkha' la gzigs te zhabs 'bring pa de la khyod kyis e mthong
gsung ba dang / des kyang nam mkha' la bltas pas nam mkha' shin tu dwangs pa la 'ja' 'od zlum po shin tu legs pa gcig 'dug nas/ 'di bzhin 'dug gzhan ni ma mthong zhus
pas/ rje'i zhal nas ya gi na rje sa skya paN chen phebs 'dug 'ja' 'od de tsam mthong ba yang sgrib pa chung ba yin gsungs te/ dpon slob gnyis kas dad pa chen po mdzad pas/
thugs nyams 'phar ba la sogs pa'i rnam

'gyur ci yang mdzad ces grags shing / yang lan cig gi tshe la stod lho'i sa skyong chen pos spyan 'dren gyi gsol ba btab ste zhal gyis bzhes nas/ der phebs pa'i gong rol zhig
tu mkha' spyod gzim chung sbug tu bzhugs pa'i skabs shig mtshan lam du rje sa skya pa chen po dang / 'jam pa'i dbyangs yin nam snyam pa'i paNDi ta'i cha lugs byas pa gcig
chos rje sa paN/ rnal 'byor gyi dbang phyug birWa pa/ slob dpon nag po spyod pa ba rnams chos kyi gsung gleng mdzad pa'i drung na bdag nyid chen po 'di phebs te the tshom
mang du bcad/ khyad par nag po spyod pa ba la 'khor lo bde mchog gi chos skor ma lus pa gsan cing / nag po gzhung drug rdzogs mtshams mnal sad ces grags shing / de nas
la stod lhor phebs te/ der snga dro thugs dam grol mtshams shig rje'i gsung gis/ da nang tho rangs bram ze'i gzugs ral pa'i khrod na seng ldeng gi rdo rje rtse lnga pa
yod pa zhig byung ste/ khyod rang gi mi 'phrod yod do zer nas/ bande char zhags gyon pa gnyis gtad pa'i snang ba byung / phyi na mar ltos shog dang gsungs/ sde pa'i sgo
phye 'phral bltar btang bas 'bul sdud pas btang ba yin zer ba'i sle'u gyon pa gnyis sgo drung na slebs 'dug ces gleng ba byung / /de nas yang gdan sa chen por chibs kyi kha
lo bsgyur te phebs lam shrI rgod tshang du bzhugs nas rgod tshang phug par tshes bcu'i mchod pa mdzad pas/ rje btsun rdo rje rnal 'byor ma 'ja' 'od kyi dkyil na bzhugs
pa mngon sum du gzigs/ de nas gdan sar phebs te chos 'chad nyan rgya chen po mdzad pa'i

skabs/ gzhi thog gi gzims chung mkha' spyod sbug tu thugs dam mdzad dus/ 'khor rnams la khyed rnams phyir song / brda ma byung bar la su yang ma btang gsungs nas thugs dam
la sngar bas kyang rgyun ring bar bzhugs pa na/ gzims dpon gyis da nang sku khams nyog pa min lags sam zhus pas/ nyog pa min/ da nang bde ba can yin zer ba'i zhing khams
yid du 'ong ba zhig tu slebs/ rgyal ba 'od dpag med la sangs rgyas byang sems mang pos bskor ba dang / rje sa skya pa yab sras/ rje sangs rgyas rin chen rnams kyang bzhugs
'dug de rnams kyi drung na rin po che'i khri shin tu mdzes pa gnyis 'dug pa'i/ cung mtho ba mtha' skor du mchod pa'i lha mang pos mchod rdzas thogs nas 'khod pa/ steng
na gdugs phub pa zhig 'dug pa der khyod sdod zer nas ngas bsdad/ cung dma' ba der gzhan cig phebs rgyu yin pa'i mtshan don byung ba brjed 'dug gsungs/ nga yod dus khri de
stong par yod/ rgyal ba 'od dpag med kyi drung du chos mang po thob/ zhing khams de las yid du 'ong ba mi 'dug gsungs/ nan gyis tshul snang zhus pas gnyid sad pa'i snang
ba byung gsungs shing / de nas ha cang rgyun mi ring ba zhig na/ glo bor mkhan chen thams cad mkhyen pa zhing gzhan du gshegs pa'i tshul bstan pa na/ de dus bdag nyid chen
po'i gsung las/ kha sing bde ba can gyi zhing na yod pa'i khri stong pa de mkhan chen thams cad mkhyen pa nyid 'byon pa'i ltas su 'dug ces gsungs par grags la/ de ltar
bla ma dang yi dam chos skyong

srung ma rnams kyi zhal gzigs lung bstan dbugs dbyung mdzad cing / de la brten nas nang du ting nge 'dzin gyi sgo du ma yang mngon du mdzad/ phyi rol du grub pa'i mtshan ma
bsam gyis mi khyab pa la mnga' mdzad pa zhig ste/ de yang bdag nyid chen po 'dis lha sar jo bo shAkya mu ne mjal bar phebs pa'i lam du skye chu bya ba'i chu bo de la grur
zhugs nas phebs pas gru bying nas shin tu nyen che ba byung ba na/ rje 'dis rje sangs rgyas rin chen la gsol ba drag tu btab pas/ bya rog cig gru'i rta mgo'i steng du byung
nas 'jigs pa las grol ba dang / gzhan yang bdag nyid chen po 'dis byang rwa sgreng bskor bar phebs te slar yar phebs pa'i lam du bla ma dge dga' ba bya ba dang / mal
gro sgrub chen pa'i slob ma bla ma sbal pa blo gros bya ba sbyor drug gi thugs dam shin tu smin pa gnyis kyi rmis ltas su/ rje 'di 'jam dbyangs dngos yin pa'i mtshan ma
sogs rtags khyad par ba mang du byung bar grags pa dang / khyad par 'bab rong gi gnas mchog tu phebs pa'i tshe/ phebs lam gyi brag srub cig tu skye bo mang po la 'dre srin
gyi gnod pa mi 'byung ba'i phyir rdo la zhabs kyi rjes shin tu gsal ba 'jog pa mdzad pa na/ de nyid kyi snyan grags la brten sku tshe'i bar chad du song dogs/ /mtho'i 'og
tu gnon gsungs pa'i bka' phebs pa bzhin 'khor rnams kyis bka' bzhin bsgrub ces nyid kyi sku 'khor ba rnams gleng bar grags shing / gzhan yang der skabs dgun shin tu grang
ba'i dus yin yang / brag gseb nas 'jam dbyangs me tog mang po 'khrungs pa sogs mdor na de dag la sogs pa

grub pa brnyes pa'i rtags dang mtshan ma bsam gyis mi khyab pa mnga' bas/ 'phags pa sdud pa tshigs su bcad pa sogs shes rab kyi pha rol tu phyin pa'i gzhung lugs rnams las
byang chub sems dpa' rnams kyi phyir mi ldog pa'i rtags su gang bshad pa thams cad bdag nyid chen po 'di la mnga' ba yin la/ de bas na rje btsun sa skya pa zhes snyan pa'i
grags pas rgya mtsho'i gos can yongs su khyab pa'i gdung gi rigs su 'khrungs pa la/ bdag nyid chen po sa skya paNDi ta kun dga' rgyal mtshan dpal bzang po zhes mtshan gyi
dge legs tsam gyis kyang skal ldan blo gsal rnams kyi snying gi chu skyes bzhad par nus pa de nyid khu dpon dang / bod yul mun pa'i gling 'dir dam pa'i chos kyi sgron
me chen po legs par spar te/ byang grol thar pa'i lam gyi rgyu'i gtso bo lhag pa tshul khrims kyi bslab pa rin po che'i srol chen kha ba can gyi ljongs 'dir gsar du btod
par mdzad pa'i byang chub sems dpa' chen po zhi ba 'tsho'i rnam par sprul pa'i sku dpal ldan bla ma dam pa bsod nams rgyal mtshan dpal bzang po zhes snyan pa'i ba dan dkar
po sa gsum na g.yo ba ste skyes mchog de dag byon pa'i phyi nas bdag nyid chen po 'di bas mkhas pa'i yon tan phul du byung ba gzhan ma byon par sa chen po la gnas pa'i
skye bo mkhas blun yongs la grags shing grub la/ btsun pa dang bzang po'i yon tan gnyis ni rgyas par phye na bsam gyis mi khyab mod/ mdor bsdus pa ni/ ji skad du/ khyod thugs
dag pa'i nam mkhar tshigs gsum gyi/ /tshul khrims yar ngo'i cha shas gong 'phel

zhing / /nges par 'byung ba'i chu shel las grub pa'i/ /gzhan la mi gnod btsun pa'i gos dkar can/ /byams dang snying rje'i dkyil 'khor ches rgyas pa'i/ /sems nyid nyin mor byed
pa'i 'od zer gyis/ /'gro ba'i sdug bsngal mun pa dpyis 'byin pa'i/ /phan bde'i lam bzang gsal mdzad skye dgu'i sgron/ /zab don ljon shing dam tshig rtsa ba brtan/ /rim
gnyis yal 'dab lag len me tog rgyas/ /zung 'jug 'bras bu'i khur ldan 'phrin las kyi/ /grib bsil g.yo ldan rigs 'dzin dpag bsam shing / /zhes btsun pa'i yon tan dang / /bgrang
yas yon tan kun gyi rtser 'dzegs kyang / /mngon par khengs pa'i mdung gi ba dan bsnyal/ /skye dgu kun gyi gtsug gis rab btud kyang / /kun gyi 'bangs ltar gzhan gyi
don la dges/ /spyod lam kun tu zhi zhing dul ba'i thugs/ /grogs ngan sdug bsngal zab mo thos mi skrag /skad cig nyon mongs go skabs g.yo min pa'i/ /mchog tu zhi bas gzhan
gyi khro ba'ang 'joms/ /rnyed dang ma rnyed la sogs mgo snyoms shing / /phongs dang mgon med rgyud pa kun las 'dzin/ /zab bcas 'phrin las ngang gis lhur mdzad cing / /rtag
tu 'dren pa kun gyi bran du zhugs/ /mdzes shing yid 'ong rdo rje lta bu'i sku/ /nyin mtshan rtag tu chos char 'bebs pa'i gsung / /snying rjes gzhan dbang gyur pa'i thugs
mnga' ba/ /khyod kyi mdzad pa byis blo'i yul las 'das/ /e ma bdag ni tshul 'di mthong bas kyang / /skyon med rnam par thar pa bsam yas kyis/ /mgon khyod gzhan las bzang
por bsgrub min te/ /

phyogs 'di kho nas spu ldang mchi ma g.yo/ /zhes gsungs pa ltar rtogs par bya'o/ /de ltar mkhas btsun bzang gsum dang ldan pa'i bdag nyid chen po de nyid kyis dgung lo bcu
gcig nas brtsams te/ bzhi bcu rtsa brgyad pa chu pho 'brug gi lo ma rdzogs kyi bar du bstan pa'i bya ba thos bsam sgom gsum dang / mkhas pa'i bya ba 'chad rtsod rtsom gsum
spel mar mdzad pas thugs shin tu rangs par gyur cing / snyigs ma'i skye bo ngan pa rnams kyi spyod tshul rnams gzigs pas thugs cung zad gdungs par gyur nas/ zhing khams
gzhan du gshegs pa la mngon du phyogs par gyur te/ de'i snga ltas su sa g.yo ba dang / nam mkha' la mi shis pa'i skar ma mjug phod can gcig kyang shar zhing / rtsis pa rnams
kyis kyang da lo rje 'di la sku dog shin tu che zer ba byung ba na/ kun sems yed yed por gyur te de'i skabs su thams cad mkhyen pa dkon mchog lhun grub kyis rje 'di
la deng sang mtshan ltas la sogs pa ji ltar byung / phyi lo 'di dgung steng yin pas sku dog bzhin ni med lags sam zhes zhu ba mdzad pa na/ bdag nyid chen po'i gsung gis/
deng sang rmis ltas la sogs pa gang yang ma byung / kha sing snga gong za zi bzhin kha cig byung ba glo bor mkhan chen chos kyi rje zhing gzhan du gshegs pa la lta ba yin
nam snyam pa gcig byung ste de kha rkyang pa min pa 'dra/ phyi lo 'di la dog cha phran bu yod nyen ka che zhes gsungs/ de la rje dkon mchog lhun grub kyis 'o na de la dmigs
nas sku rim dang / sku mtshams sogs mdzad nas yun ring du zhabs

pad brtan pa'i rten 'brel gnang dgos zhus pas/ rje'i gsung gis/ rim gro sogs sngar yang gang grub byas/ da rung rim pas byed rtsis yin/ mtshams dam pa zhig byed bsams na'ang
/ kha rtsang nas chos 'chad pa dang / deng sang gdan sa 'di pa rnams la mdun 'jags shig yong re nas 'gyangs pa yin/ 'di tsho'i brel ba chod 'phral la mtshams byed ces gsungs
pa la sogs pa zhing khams gzhan du 'byon pa'i bka' du ma snga rol nas stsal ba dang / gzhan yang sku mya ngan las 'da' ba'i ltas du ma snga gong nas byung bar grags
shing / de nas sbrul lo zla ba dang po'i tshes nyi shu skor la rin chen sgang gzim khang du phebs nas sku mtshams bug sgo 'dag sbyar mdzad de/ /thugs dam zab mo la rtse
gcig tu bzhugs shing / thun mtshams rnams la gsung rtsom 'phro can rnams kyang grub par mdzad/ zla ba lnga pa'i nyer bzhi lnga tsam nas gzhan ngor zhabs cung zad bsnyung
ba'i tshul bstan nas der skabs kyang thugs dam zab mo la rtse gcig tu bzhugs shing / skabs 'gar khyed rnams ma 'dug pa mchod pa gsar pa shom zhes pa yang yang gsungs/ de
dag gi skabs su nam mkha' baiDUrYa'i mdog ltar shin tu dngas shing snum pa la nyi ma'i 'od zer sngar bas kyang gsal ba dang / lha'i me tog gi char bsam gyis mi khyab pa babs
pa na sku 'khor rnams yid ma bde nas/ 'di ltar 'dug lags pa ci 'dra lags sam zhus pas/ 'jig rten gyi khams bsam gyis mi khyab pa rnams na sangs rgyas dang byang chub
sems dpa'i rnam par sprul pa la la bltams pa dang / la la mya ngan las

'da' ba la sogs pa'i tshul ston pa bsam gyis mi khyab pas de kun gyi ltas yin mod gsungs shing / gzhan gyi sems bsrung ba'i phyir du yal yol mdzad/ tshes bcu'i snga gro'i dus
da lta sku khams gso ba'i mnal cung zad cig mdzad na nyin mo sku khams dwangs pa yong lags sam zhus pas/ de tsam 'dug long med ces gsungs shing / zhing khams 'di'i mdzad
pa re zhig rdzogs pa dang / zhing khams gzhan du gdul bya rgya che ba la dgongs nas rtag 'dzin can rnams nges 'byung bskyed pa dang / le lo can rnams brtson 'grus la bskul
ba'i ched du chos kyi rje de nyid dgung lo bzhi bcu rtsa dgur phebs pa chu mo sbrul gyi lo chu stod zla ba'i tshes bcu'i nyi ma dro bar tsam la gdan sa chen po'i bla
brang rin chen sgang nyid du gzugs kyi sku chos kyi dbyings su bsdu bar mdzad cing / de nas phyi dro'i cha la babs pa na thams cad kyis gsan pa'i thag sgra shin tu che ba
dang bcas te dbu'i gtsug gi thod pa sor gang tsam cig gtsug tor gyi tshul du 'phags pa la byang sems kyi zil pa phrom me ba dang bcas par gyur cing / de ma thag nas sngar
su zhig gi sna'i yul du tshor ma myong ba'i lha rdzas kyi spos kyi dri bsung khyad par can gyis gzim khang gi steng 'og thams cad khyab pa dang / kha dog sna tshogs pa'i
'ja' tshon gyi ri mos mdzes pa'i nam mkha' las me tog gi char chen po babs pa la sogs pa ngo mtshar ba'i ltas du ma dang bcas te/ rgyud sde rnams nas 'byung ba'i 'da'
kha ma'i rnal 'byor gyis bde ba can gyi zhing khams su dpa' bo dang rnal 'byor ma rnams kyi bsu ba

dang bcas gshegs par gyur to zhes bshad pa yin no/ /de lta bu'i bdag nyid chen po de'i gcung che ba/ bdag chen ngag gi dbang phyug grags pa rgyal mtshan dpal bzang po ni gzhon
nu nyid nas rab tu byung ste/ slar yang mkhan chen bsod nams lhun grub kyi drung du bsnyen rdzogs mdzad cing / mkhas pa'i bya ba 'chad nyan gyi sgo nas thub bstan rnam
rgyal dang / dpal rnam dga' ba gdong rnams kyi gdan sa mdzad nas bstan pa rin po che dar bar mdzad pa'i ring nas thugs dam zab mo la yang shin tu brtson/ de dag gi skabs
nas gcen sa lo tsA ba 'jam pa'i dbyangs kun dga' bsod nams dang / yongs 'dzin dkon mchog 'phel ba rje btsun sangs rgyas rin chen sogs mkhas grub mang du bsten nas gsan
pa rgya mtsho'i pha rol du son pa mdzad cing / bla ma la brtan bzhugs 'bul tshul sogs sngon med pa'i gsung rab kyang 'ga' zhig mdzad/ mdor na sku tshe ril por bstan pa dang
sems can gyi don 'ba' zhig gis dus 'da' bar mdzad nas mthar ngo mtshar ba'i ltas du ma dang bcas te gzugs kyi sku chos dbyings su bsdu ba'i tshul bstan cing / de'i gcung
'jam dpal grags pa bya ba yang / thugs dam la shin tu brtson zhing khams phyogs la 'gro ba'i don la phebs nas 'phrin las shin tu che ba'i ngang nas mdo khams su ngo mtshar
pa'i rtags du ma dang bcas te zhi bar gshegs/ de'i gcung 'jam dbyangs tshe brtan bkra shis zhes bya ba ni/ spyir thugs dam zab mo'i rim pa la shin tu brtson zhing /
khyad par chos skyong la mnga' brnyes/ de'i nang nas zhing skyong dur khrod

bdag po yab yum bran bzhin du 'khol nus pa sogs nus mthu'i mnga' bdag du grags la/ bstan pa'i bya ba yang gsung ngag bla ma brgyud pa'i bris thang shin tu ngo mtshar ba bzhengs
pa la sogs pa rten gsum mang du bzhengs shing / gzhan yang 'chad nyan sogs kyang ci rigs pa mdzad/ mthar dag pa'i gzigs snang sogs ya mtshan rmad du byung ba'i ltas
du ma dang bcas gdan sa rtse gdong nyid du sku zhi bar gshegs pa'i tshul bstan to/ /bla ma 'dis ya 'brog ma khri lcam khab tu bzhes pa la sras gnyis 'khrungs pa'i che ba
'jam dbyangs kun dga' bsam 'grub ni gzhon nu nyid nas grub pa'i sa brnyes pa'i ngo mtshar ba'i mdzad pa mang du mdzad cing / sa lo thams cad mkhyen pa sku mched rnams dang
/ yongs 'dzin dkon mchog lhun grub sogs las zab rgyas gsan pa rgya mtsho'i mdzod bzung ste/ thugs dam la brtson pa'i ngang nas spyir grub rtags du ma dang / khyad par chos
skyong gdong bzhi pa la bka' bsgo mdzad pas 'bri mo zhig la be'u rwa lnga byas pa zhig skyes pa'i mgo bo da lta yang rtse gdong na yod ces thos la/ mdor na grub pa'i
mdzad pa ya ma zung gi sgo nas 'os su gyur pa'i gdul bya rnams 'dul bar mdzad de/ mthar gzugs sku bsdu ba'i tshe yang ngo mtshar ba'i ltas du ma dang bcas te de dag pa'i
zhing du gshegs so/ /de'i gcung 'gran zla dang bral ba'i skyes chen dam pa khams gsum chos kyi rgyal po dus gsum gyi sangs rgyas/ srid pa gsum gyi 'dren mchog dam pa dpal
sa skya pa chen po sngags 'chang ngag gi dbang po kun dga'

rin chen bkra shis grags pa rgyal mtshan dpal bzang po zhes mtshan yongs su grags pa'i rje btsun sa skya pa'i bstan pa'i me ro gso ba la bsams bzhin du sku skye ba bzhes pa
de nyid kyis sku tshe 'di'i sngon rol du thabs la mkhas pa'i sprul pa'i sku du mar bstan te/ mtha' yas pa'i sems can gyi don mdzad pa'i tshul mdo tsam zhig brjod na/ sngags
'chang bla ma bstan pa'i nyi ma grub pa'i dbang phyug chen po 'di nyid ni/ dus gsum rgyun mi 'chad par zhing khams ji snyed par gdul bya so so'i skal ba dang 'tshams
pa'i sku dang mtshan gyi rnam pa tha dad du bstan nas/ gdul bya'i 'gro ba 'khor du ma 'dus pa rnams bsdus/ bsdus pa rnams smin/ smin pa rnams grol/ grol ba rnams mthar phyin
pa'i lam la 'god par mdzad pa yin te/ de yang sngags 'chang chos kyi rgyal po 'di nyid/ thog mar sngags kyi lam du zhugs pa'i skal ldan rnams kyi ngor gsang sngags kyi
rgyud sde mtha' dag sdud pa'i byed pa po mchog tu gyur pa gsang ba'i bdag po phyag na rdo rje zhes bya bar grags shing / theg pa chen po'i rigs can rnams kyi ngor theg
pa chen po'i bka' mtha' dag sdud pa po kun tu bzang po zhes bya bar grags la/ gdul bya nyan thos pa rnams kyi ngor mdo sde'i sde snod sdud pa po dgra bcom pa kun dga' bo
zhes bya bar grags shing / yang bod gangs ri'i khrod 'dir mdo rgyud kyi chu gter chen po spel ba la mtshungs pa dang bral ba'i lo tsA ba bai ro tsa na zhes grags shing /
slar yang blang dor gyi rnam gzhag tshul bzhin du ston pa'i rje btsun sa skya paNDi ta kun dga' rgyal mtshan dpal bzang po zhes

bya bar grags pas rgya bod hor gsum gyi gdul bya skal ldan rnams dam pa'i chos la 'god par mdzad nas shar phyogs mngon par dga' ba'i zhing du de bzhin gshegs pa dri ma med
pa'i dpal zhes bya ba'i mchog gi sprul skur gyur te/ des gdul bya rnams phan bde la 'god par mdzad pa yin la/ de ltar bshad ma thag pa'i sprul pa'i sku'i snang ba ji snyed
pa gcig bstan pa de dag gis ngo mtshar ba'i mdzad pa bzang po phyogs gcig tu bsdus nas/ gos dkar lcang los mdzes pa'i skur sprul te/ snyigs dus kyi skye bo gdug pa can
rnams zhi rgyas dbang drag gi 'phrin las rnam pa bzhi'i sgo nas rjes su 'dzin par mdzad pa ni/ dpal sa skya pa chen po sngags 'chang ngag gi dbang po kun dga' rin chen bkra
shis grags pa rgyal mtshan dpal bzang po zhes mtshan yongs su grags pa 'di nyid yin la/ de lta bu'i sprul pa'i sku'i snang ba de dag sangs rgyas kyi ye shes gcig gi ngo
bor grub pa'i tshul sogs rgyal ba'i lung tshad ma dang sbyar na/ phyag na rdo rje/ rgyal ba'i sras po kun tu bzang po/ nyan thos chen po kun dga' bo ste mdo sngags kyi
bstan pa'i sdud pa po rnams ston pa rdzogs pa'i sangs rgyas dang ngo bo dbyer med yin pa'i tshul ni/ gsang ba grub pa'i rgyud las/ 'di yi sdud par byed pa po/ /gzhan dag
yod pa ma yin zhes/ /bdag nyid 'ba' zhig smra bar byed/ /sdud mdzad pa ni thugs rdo rje/ /zhes dang / rtsa rgyud brtag gnyis las kyang / 'chad pa po nga chos kyang nga /
/rang gi tshogs ldan nyan pa nga / /zhes gsungs pa 'dis grub/ khyad

par kun tu bzang po dang kun dga' bo gnyis ngo bo dbyer med yin pa ni/ gnyis med rnam rgyal gyi rgyud las/ de nas thams cad mkhyen pa'i 'khor phun sum tshogs pa bshad par bya'o/
/'di lta ste/ 'jam dpal ni rgyal po zas gtsang mar gyur to/ /'jig rten dbang phyug ni lha mo sgyu 'phrul du gyur to/ /dpal lha mo ni grags 'dzin no/ /rdo rje sems dpa'
ni sgra gcan 'dzin no/ /sgrib pa thams cad rnam par sel ba ni shA ri'i bu'o/ /kun tu bzang po ni kun dga' bor gyur to/ /lha'i dbang po brgya byin ni gnas brtan lha sbyin
no/ /rnam par snang mdzad chen po ni yang dag par rdzogs pa'i sangs rgyas shAkya thub par gyur to zhes gsungs pa 'dis grub/ don de dag la dgongs nas mkhas pa'i dbang
po dkon mchog lhun grub kyis rje btsun sa skya pa'i gsung rabs kyi don bsdus tshul gsum rgyan las/ khyad par 'khor gyi gtso bo sdud pa po/ /ston pa'i gnyis su med pa'i ye
shes las/ /gzhan ngor sprul pa'i byang chub sems dpa' che/ /'og min gnas dang me tog rgyan gyis brgyan/ /mi mjed zhing dang khyad par mi yi ngor/ /rim bzhin rdo rje sems
dpa' kun tu bzang / /gsang ba'i bdag po kun dga' bo zhes grags/ /zhes gsungs pa yin no/ /bai ro tsa na dang kun dga' bo thugs rgyud gcig pa ni/ padma thang yig las/ rgya
gar rdo rje gdan gyi chos grwa nas/ /shAkya thub pa'i nye gnas kun dga' bo/ /tshe 'phos longs sku'i zhing khams mang nyul nas/ /mi lus chos ldan skye ba bdun gyi mtha'/
/gtsang gi snye mo bye mkhar zhes bya yi/ /gnas gzhi gcig

gi brang khang mig dgu na/ /pha ming pa gor he 'dod ces bya dang / /ma ming bran ka bza' sgron skyid kyi bu/ /gan jag thang mtha' zhes bya lo brgyad pa/ /de la bslabs pas lo
tsA rtsod med 'byung / /zhes gsungs pa 'dis grub/ sa skya paN chen dang bai ro tsA na tha dad med pa ni/ gter ston sangs rgyas gling pa'i gter ma kong po pu ri phug mo
che nas spyan drangs pa'i bla ma dgongs pa 'dus pa'i lung bstan bka' rgya'i las can nyi shu rtsa gcig gi lung bstan las/ lo tsA ba gor bai ro tsa na khyod/ /tshe rabs bskal
bzang da dus tshigs la phan/ /de bzhin ma 'ongs dus kyi mthar thug pa/ /rim bzhin 'gro rnams 'dren dang bstan pa skyong / /khyad par dmu rgod 'dul mgo 'chol ba'i tshe/
/sa zhes bya ba shAkya'i zhing khams su/ /sgra bsgyur lo tsA paNDi blo stobs can/ /sa skyong rgyal po'i mchod gnas byed pa ste/ /dmu rgod kha gnon 'gro la phan pa 'byung
/ /rgyud mang rim bzhin de bzhin bsam mi khyab/ /ces lung bstan pa 'dis grub/ de bzhin gshegs pa dri ma med pa'i dpal rje sa paN dang ngo bo gcig pa ni/ sngon rje btsun
rin po che grags pa rgyal mtshan gzugs sku chos dbyings su bsdus zin pa'i dus re zhig gi tshe na rje sa paN la rje btsun rin po che dang / rnal 'byor gyi dbang phyug birWa
pa dang / grub chen nag po pa gsum gyi sku'i snang ba dngos su bstan zhing / rje btsun rin po che'i zhal nas/ khyod skye ba 'di'i 'og rol du mkha' la gnas pa'i rig pa 'dzin
par gyur nas/ sa lam gyi rtogs pa phal cher bgrod de de nas rgya gar shar

phyogs mu mu ne'i zhing khams su rgyal po nyi ma'i stobs 'phel gyi bur gyur te/ 'khor los sgyur ba'i cha byad can gyis sangs rgyas kyi zhing rnams yongs su sbyong bar byed
cing / de nas skye ba bzhi pa la mngon par dga' ba'i zhing du de bzhin gshegs pa dri ma med pa'i dpal zhes bya bar mngon par rdzogs pa sangs rgyas par 'gyur ro zhes lung
bstan pa 'dis grub/ de ltar na sangs rgyas dang byang chub sems dpa'i sku'i snang ba ji snyed pa de dag bai ro tsA na dang thugs rgyud gcig yin zhing / de dang sngags 'chang
chos kyi rgyal po nyid tha dad med pa ni/ gsang ba'i lung bstan gab rgya can las/ da lta'i lo tsA bai ro tsA na khyod/ /nges don rnam snang gang chen mtsho zhes grags/
/longs sprul byang sems du mas 'gro ba 'dren/ /gsung gi sprul pa drang don bcu gsum gyi/ /tha ma 'khon gyi rigs la grags pa'i mtshan/ /bdud kyi nye mtshams gsang sngags
bstan pa skyong / /byang sems drag gtum ma nges snang tshul can/ /de dang 'brel tshad skye ba gsum nas grol/ /dri snying rta sogs lag gis gang reg pa/ /ngan song skye sgo
chod de nges tshig yin/ /las ldan de la bdud mo'i bar chad dam/ /rgya nag khams nas lha bu'i bdud la gzobs/ /de dus thugs sprul zag med dam pa dang / /'phrad na 'gro la
phan pa dpag med 'byung / /tshe mthar phyin cing bar chad tshogs las rgyal/ /khyad par stod hor bdud sprul zil gyis gnon/ /sprul pas sems can don la sgrib g.yogs med/ /mtha'
yas longs sku chen po'i zhing khams su/ /nges par snying la chongs shig sa ma ya/ /

zhes dang / snang rtse gter ston pas chos 'khor lha sa'i sangs rgyas rabs bdun gyi sku rgyab nas gter nas spyan drangs pa'i thugs rje chen po 'khor ba las grol gyi chos kyi
lo rgyus lung byang gsal ba'i sgron me las/ bai ro'i skye ba 'khon rigs glang lo pa/ /grags pa'i ming can chos bdag skyes bu 'byung / /de la gtad pas sangs rgyas bstan pa
'phel/ /zhes dang / yang sprul sku snang rtse bas khyud tshang brag gi padma bcud phud nas gdan drangs pa'i dam 'dzin lha sras kyi skye rgyud la/ da lta'i lo tsA bai ro
tsA na khyod/ /'khon gyi rigs la grags pa'i ming 'chang ste/ zab chos 'di dang 'phrad na tshe mthar phyin/ /bstan pa dbus khams yongs la spel bar byed/ /ces lung bstan pa
'dis grub pa yin no/ /'di dag ni gang zag 'ga' zhig la skyes bu dam pa 'di zhes bya ba'i rnam par sprul pa'o zhes zog brdzus can dag gi long ba 'khar 'dzugs kyis rang gzhan
gnyis phung gi las la sbyor ba'i tshul dang mi 'dra ba'i dri ma med pa'i lung tshad mas grub pa 'di ni kun dang thun mong ma yin pa'i rnam par thar pa'o/ /'dir smras
pa/ spangs rtogs mthar phyin rdzogs pa'i sangs rgyas nyid/ /gzhan ngor sprul sku du ma'i zlos gar gyis/ /mtha' yas 'gro ba'i don mang mdzad pa 'di/ /sngags 'chang bla ma'i
sngon gyi skyes rabs yin/ /da ni da ltar gyi sku'i skye ba bzhes pa'i rnam par thar pa mdo tsam spel ba la don gnyis te/ tshigs bcad kyi sgo nas mdor bstan pa dang / de'i
don mdo tsam bshad pa gnyis las/ dang po ni/ dus gsum rgyal ba'i mkhyen zhing

brtse ba las/ /nus mthu gcig bsdus dpal ldan sa skya pa'i/ /dri med rigs su bsams bzhin skur bstan pa/ /snyigs ma'i dus 'dir bstan pa'i gsal byed mchog /ngag dbang kun dga'
rin chen zhes grags pa'i/ /skyes mchog de nyid me mo glang lor bltams/ /bcu bdun bar du sa skya lo tsA che/ /'bral med bsten te dam chos mang du mnos/ /de nas yongs 'dzin
dkon mchog lhun grub dang / /dpal ldan bkra shis ngag dbang chos grags zhabs/ /sangs rgyas seng ge paN chen legs blo sogs/ /gus pas bsten nas dbang khrid man ngag lung
/ /rjes gnang byin rlabs bka' gtad la sogs pa/ /grangs med gsan pa rgya mtsho'i mdzod bzung nas/ /byas 'gyur rdo rje'i brag rdzong la sogs pa'i/ /gnas mchog du mar dges rdor
bde mchog dang / /rdo rje phur pa chos skyong gur zhal sogs/ /lha mchog zhi khro rab 'byams du ma yi/ /grangs dang mtshan ma'i bsnyen pa mthar phyin nas/ /bka' srung
dam can rgya mtsho bran ltar 'khol/ /de tshe bstan la gnod byed dgra bgegs rnams/ /lo zla ma 'gyangs rnam shes dbyings su bsgral/ /de dag ma 'ongs srid pa'i rgyun kyang bcad/
/gzhan yang rang gi snang ngor dag snang las/ /ma 'das mod kyang gdul bya gzhan gyi ngor/ /dka' spyad drag pos bstan dang 'gro ba'i phyir/ /sku srog nyid kyang gtong
la mi zhum pa'i/ /byang chub sems dpa'i spyod pa rlabs po ches/ /phyi nang gsang ba'i 'gal rkyen kun bsal nas/ /snang srid lha mi thams cad dbang du bsdus/ /de nas sngon
byon gong ma'i gnas kyi

mchog /gdan sa chen po dpal ldan sa skya yi/ /gtsug lag khang chen nyams pa rnams gsos te/ /sku gsung thugs kyi rten dang mchod chas bkang / /gzhan yang 'gro ba'i bsod nams
'phel ba'i phyir/ /ngo mtshar mchod pa'i rten dang mchod pa'i rdzas/ /yid 'phrog khang bzang du ma'ang gsar du spel/ /khyad par rgyal ba'i bstan pa gsal mdzad pa'i/ /bshes
gnyen brgya phrag mang po 'byung ba'i gzhi/ /chos grwa chen po thub bstan lha chen dang / /gsang sngags 'dzin pa du ma 'du ba'i gnas/ /bde ba chen po'i gling sogs legs
btab nas/ /bstan pa'i bya ba thos bsam sgom gsum dang / /mkhas pa'i bya ba 'chad rtsod rtsom gsum gyis/ /bde gshegs bstan pa yar ngo'i zla ltar spel/ /gzhan yang rdo rje
'chang dngos sa skya pa'i/ /gong ma dgongs pa chos dbyings mnyam gzhag pa/ /de dag thugs dgongs rdzogs phyir dges rdor dang / /bde mchog gsang 'dus yang phur la sogs pa/
/dri med rgyud nas bshad pa'i dkyil 'khor tshogs/ /sgrub cing mchod dang bdag 'jug len pa dang / /slob ma dbang bskur la sogs lo re bzhin/ /mi nyams dbyar mtsho bzhin du
'phel bar mdzad/ /mdor na zhi rgyas dbang dang drag po yi/ /sna tshogs thabs mkhas du mas gdul bya rnams/ /gang la gang 'dul tshul du legs bskyangs te/ /'dzin ma'i khyon
'di rdzogs ldan bde la bkod/ /sngon tshe chos rgyal mes dbon de dag gis/ /bstan pa rin chen bya ba mdzad pa'i tshul/ /bsam las 'das mod sangs rgyas byang sems

kyi/ /rnam par sprul pa de dag 'das pa'i rjes/ /gangs can khrod 'dir kun mkhyen sangs rgyas kyi/ /bstan pa'i bya ba rlabs chen mdzad pa la/ /sngags 'chang nyid las ngo mtshar
che ba gzhan/ /med ces deng dus dpyod ldan yongs la grags/ /de lta'i bstan pa'i gsal byed chen po de/ /re brgyad bzhes pa shing pho spre'u'i lo/ /gro bzhin zla ba'i yar
ngo'i bcu bzhi la/ /sa skya'i lha chen lhun grub pho brang du/ /dgongs pa chos kyi dbyings su thim tshul bstan/ /de lta'i sprul pa'i skyes mchog de nyid las/ /brgyud 'dzin
slob bu mang du 'phel ba yi/ /kun gyi mchog ni chos dang rigs kyi sras/ /grub pa'i dbang phyug puNya indra dang / /sems dpa' chen po grags pa blo gros mtshan/ /gzhan
yang bstan pa gsal mdzad bshes gnyen tshogs/ /nyi zla bzhin du grags pas yongs khyab cing / /skar phran bzhin du bgrang ba'i yul 'das pas/ /'dzin ma'i khyon 'di yongs su
khyab gyur te/ /spyi dang bye brag bstan pa rin po che/ /dbyar mtsho bzhin du 'phel ba'i dge mtshan 'di/ /sprul pa'i skyes mchog sngags 'chang chos kyi rje/ /kun dga' rin
chen gang gi rnam thar yin/ /zhes so/ /gnyis pa de'i don mdo tsam bshad pa ni/ /de lta bu'i bdag nyid chen po de nyid kha ba can 'dir 'gran pa'i zla dang bral ba'i rigs
brgyud 'khon sa skya pa zhes pa'i mtshan gyi dge legs dang ldan pa'i gdung rigs 'dzin pa'i skyes chen dam pa 'jam dbyangs nam mkha' don grub tshe brtan bkra shis rgyal mtshan
dpal bzang po zhes bya ba de nyid kyi btsun mo lha gcig bu 'dren skyid bya ba la me mo

glang gi lo ngo mtshar ba'i ltas du ma dang bcas gdan sa chen po rtse gdong bla brang gi gnas mchog tu yum la gnod pa med par bltams pa yin te/ de ltar bltams nas lam thams
cad kyi rtsa ba sdom pa gsum gyis thugs rgyud phyug par mdzad de/ gsan pa rgya mtsho'i pha rol du son cing / thos bsam mthar phyin par mdzad pa'i tshul ni/ rje 'di dgung
lo dgur phebs pa'i tshe/ gnas lnga rig pa'i paNDi ta chen po 'jam dbyangs kun dga' bsod nams grags pa rgyal mtshan dpal bzang po'i drung du/ so sor thar pa'i bslab bya dge
bsnyen dang dge tshul gyi sdom pa rnam par dag pa nos te/ mtshan yang 'jam dbyangs ngag gi dbang po kun dga' rin chen bkra shis grags pa rgyal mtshan dpal bzang po zhes
gsol zhing / yang 'jam dbyangs sa lo tsA ba de nyid kyi drung du theg chen dbu ma lugs kyi sems bskyed kyang gsan nas/ rgyal ba'i sras po kun gyi gtsug gi nor bur gyur
te/ de nas bdag nyid chen po 'dis sa skya lo tsA chen po de nyid kyi zhabs drung du/ bcom ldan 'das dges pa rdo rje'i dkyil 'khor du smin byed dbang gi chu bo lan grangs
mang po zhig gsan nas rigs 'dzin sngags kyi sdom pas thugs rgyud bltams par mdzad cing / gzhan yang bdag nyid chen po sa lo thams cad mkhyen pa'i drung du bdag med lha mo
bco lnga'i dbang dang / 'khor lo bde mchog lU nag dril gsum gyi dbang sogs smin byed dbang gi rnam grangs nyer bzhi tsam dang grol byed khrid kyi skor la/ gsung ngag rin
po che lam 'bras bu dang bcas pa'i gdams ngag

cha lag dang bcas pa dang / de'i rgyab brten gsung ngag glegs bam dkar chag nang bzhin gyi lung dang / pod dmar ma dkar chag nang bzhin gyi lung dang / gtsug tor rnam rgyal
gyi rjes gnang sogs rjes gnang gi rnam grangs bcu phrag gnyis tsam dang / de dag gi rgyab brten gyi lung du rgya bod kyi mkhas pa du mas mdzad pa'i gsung rab dang / gzhan
yang sa lo nyid kyi gsung 'bum/ rdo rje 'chang gi bka' 'bum/ sems dpa' chen po'i bka' 'bum/ kun mkhyen gyi bka' 'bum/ 'jam dbyangs sangs rin gyi bka' 'bum/ glo bo mkhan
chen gyi bka' 'bum rnams kyi lung dang / gzhan yang dag ljon skor gsum gyi lung bshad/ bde mchog rtsa rgyud kyi TI ka mu tig phreng ba'i lung bshad sogs dang / gzhan yang
bla ma'i rnam thar dang / gsol 'debs bstod pa'i lung sogs mdor na zab pa dang rgya che ba'i chos tshul rgya mtsho lta bu zhig gsan nas thugs su chud par mdzad cing / rtsa
ba'i bla ma rnams kyi nang nas kyang chos rje 'di nyid la mchog tu 'dzin pa yin te/ sngags 'chang nyid kyi gsung las/ bla ma kun 'dus kun dga' bsod nams dang / /zhes pa
dang / sa lo chen po'i zhabs drung skye phyir bris/ /zhes gsungs pa dang / gzhan yang sa lo nyid dang skad cig kyang 'bral ba med pa'i thugs gdong mthon pa'i ngang nas/
zhi rgyas dbang drag gi 'phrin las ci mdzad kyang de dang de'i don thogs med du 'grub cing / dus phyis kyang dngos dang 'od gsal chen po'i ngang du sa lo nyid byon nas phra
rags kyi lung bstan rnams sgrib med du 'byung ba yin zhes grags

la/ yang bdag nyid chen po 'dis bdag chen ngag gi dbang phyug grags pa rgyal mtshan gyi drung du yang dges pa rdo rje'i dbang sogs dbang gi rnam grangs 'ga' zhig dang / dkar
mo nyi zla lcam dral/ bran bdud gshin rje nag po'i rjes gnang sogs gsan cing / yang sngags 'chang bla ma rang nyid kyi yab 'jam dbyangs nam mkha' don grub tshe brtan bkra
shis grags pa rgyal mtshan dpal bzang po'i zhal snga nas la dges pa rdo rje'i dbang sogs dbang gi rnam grangs du ma zhig dang / gshed dmar spros med kyi khrid sogs grol
byed khrid kyi rnam gzhag kha yar dang / gzhan yang rje btsun sa skya pa'i yab chos dmar po skor gsum sgrub pa'i phyag len/ de'i yig skor sogs mdor na zab mo dam pa'i chos
kyi phyag len phra mo 'ga' zhig gi phyag khrid rnams kyang gsan cing / yang thams cad mkhyen pa dkon mchog lhun grub kyi drung du gsung ngag rin po che lam 'bras bu dang
bcas pa'i gdams ngag gi khrid glegs bam gyi lung dang bcas pa dang / gsung ngag bla ma brgyud pa'i rnam thar thor bu ba rnams kyi lung / gzhan yang gshed dmar lha lnga'i
dbang / rdzogs rim shin tu spros med kyi khrid dang / de'i skor la rnal 'byor dbang phyug gis mdzad pa'i spros med rdo rje'i tshig rkang sogs rgya gzhung tshad ldan du
ma'i lung dang / rje rdo rje 'chang gis mdzad pa'i sgrub thabs bdud rtsi'i bum pa/ dkyil chog bdud rtsi'i chu rgyun sogs bod gzhung tshad ldan mang po'i lung sogs mdor
na rje de nyid kyi drung du gshin rje gshed dmar po'i chos skor yongs su rdzogs pa gsan

cing / gzhan yang kye rdor bka' babs phyi ma rnams kyi dbang / rdo rje phreng ba yongs rdzogs kyi dbang / gsang 'dus/ 'jigs byed/ mgon po sogs kyi dbang / kye rdor rgyud gsum
gyi bshad bka'/ rdo rje 'chang gi bka' 'bum pod bzhi ma/ mgon po'i gser pod tshang ma/ rje ngor chen thams cad mkhyen pa rang gi bka' 'bum gyi lung dang / sgrub thabs
rgya mtsho dang brgya rtsa'i rjes gnang dang / de dag gi yig cha'i lung / dmar po skor gsum gyi rjes gnang yig rnying gi lung dang bcas pa sogs bsam gyis mi khyab pa zhig
gsan cing thugs su chud par mdzad/ yang chos kyi rje 'phags chen dpal ldan bkra shis kyi drung du/ birWa pa'i srung ba thun mong dang thun mong ma yin pa gnyis dang / brda
chig brgyud sogs gsung ngag gi cha lag rnams dang / rje btsun rdo rje rnal 'byor ma'i byin rlabs dang / 'di'i rnal 'byor bcu gcig gi bshad bka'/ rtsa dbu ma'i khrid/ mgon
po'i rtsa gsum 'khor lo'i khrid sogs khrid bka' mang po zhig dang / rjes gnang zur bka' bcu phrag gnyis kyis lhag pa sogs thun mong ma yin pa'i zab gnad rnams gsan/ yang
chos rje kun dga' grol mchog blo gsal rgya mtsho'i sde'i zhal snga nas la/ 'khor lo sdom chen gyi dbang / dgra nag gi dbang sogs zab chos 'ga' zhig gsan cing / yang lo
nas spyan snga rin po che ngag dbang chos grags kyi drung du/ bka' gdams thig le bcu drug gi dbang / bka' gdams lha bzhi'i khrid/ blo sbyong don bdun ma/ bka' gdams pha
chos bu chos/ bka' gdams gzhung drug sogs

dang / dzam dkar gyi rjes gnang sogs dkon zhing zab pa'i rjes gnang dang / byin rlabs kyi rigs mang po zhig gsan par mdzad/ gzhan yang paN chen legs blo ba/ ngor chen sangs
rgyas seng ge gter ston snang rtse ba/ gter ston shes rab 'od zer ba rnams kyang gus pas bsten nas dbang byin rlabs gter chos sogs mtha' yas pa zhig gsan cing / gsan pa
de rnams kyang tshig don gyi cha la sgro 'dogs mtha' dag chod par mdzad pas mdo rgyud bstan bcos ji snyed pa'i mnga' bdag chen por bzhugs pa yin no zhes grags la/ de ltar
yongs 'dzin dam pa rnams las zab rgyas gsan pa rgya mtsho'i pha rol du son par mdzad pa'i sngags 'chang bla ma 'di nyid kyis/ rje btsun sa skya pa'i chos kyi khri ga la
ba der zhabs zung bkod cing / bla ma gong ma rnams kyis byin gyis brlabs pa'i dgon pa dang / yang dben rnams su sgom sgrub la gzhol ba'i sgo nas yi dam zhi khro rab 'byams
rnams dang / rdo rje'i chos skyong rnams kyi grangs dang mtshan ma'i bsnyen pa mthar phyin pa mdzad de/ bla ma yi dam rnams kyi zhal gzigs shing / bstan srung rnams bran
bzhin du bkol te bstan dgra rnams tshar bcad nas/ spyi dang bye brag gi bstan pa 'phel rgyas su mdzad pa'i tshul ni/ bdag nyid chen po 'di dgung lo dgur phebs pa shing
mo bya'i lo/ /sa skya paNDi ta chen po'i chos kyi khri chen por khams gsum chos kyi rgyal por mnga' gsol te/ gdan sa chen po'i bla ma slob dpon dge ba'i bshes gnyen gtso
bor gyur pa'i skye bo'i tshogs stong phrag du ma

la/ thub pa'i dgongs pa gsal ba zhes bya ba'i bstan bcos chen po yongs rdzogs/ dag gsal snyan pa'i gsung gis nyi ma gsum gyi bar du legs par bshad pas/ skye bo mkhas blun thams
cad kyi dad gus chen pos mchog tu bsngags pa'i gnas su gyur cing / de nas bdag nyid chen po 'di'i rtse gdong du phebs nas/ slar yang dgung lo bcu bgrang tsam bzhes pa
na gdan sa chen por phebs te/ de dus gdan sa'i shar phyogs 'phrang ring gi mgor phebs pa na/ chu mig rdzing kha phyogs kyi mchod rten mang po zhig pa'i nag srol le ba de
gzigs pa dang / bdag nyid chen po 'di'i thugs dgongs la/ kye ma bdud sprul rnams kyi byed pas sde mang po zhig ral du song 'dug 'di thams cad zhig gsos byas/ gtsug lag
khang rnams dang / sde 'di tshags su bcug ste khra chem me ba zhig nged la nam yong ngam snyam pa'i nges 'byung dang / lhag bsam yid la nan ltar gcags pa zhig byung zhes
bdag nyid chen po rang gis yang yang gsungs so zhes grags shing / de nas sa lo chen po'i drung du bzhugs te/ de'i skabs nas rje 'di dgung lo bcu bdun bzhes pa tshun chad
du sa lo nyid dang 'bral med du bzhugs nas gong du bstan pa'i zab chos rnams kyang gsan par mdzad cing / sa lo nyid phyogs su 'gro don la phebs pa'i tshe yang zhabs phyir
'brangs te dbang rjes gnang sogs gnang ba'i mchod g.yog rgyun par mdzad/ gdan sa chen por bla ma gong ma'i sgrub mchod dang / gtor bzlog sogs kyi chag phyir yang rgyun par
phebs te dbyangs rol phyag rgya'i gar 'chams sogs

kyi phyag len phra mo rnams kyang shin tu nges par mdzad nas/ dus phyis rjes 'jug rnams kyi don du so so'i yi ge sa lo chen po'i phyag len bzhin bkod par mdzad pa yin la/ de
ltar bdag nyid chen po khu dbon gnyis lhan cig bzhugs pa'i bstan pa rin po che 'phel rgyas su mdzad pa'i skabs nas chu mo sbrul gyi lo/ sa lo 'jam dbyangs chen po nyid/
zhing khams gzhan du 'byon par nye ba na/ bdag nyid chen po 'di la spyan cher gzigs nas/ /ngag gi dbang po byis pa'i snang ba ma byed ang / dpal sa skya'i sde bstan pa 'di
chags sam 'jig khyed la rag las pa yod do zhes gsungs pa ltar gyi bka' chem thugs kyi dkyil du bcang ste/ dpal ldan sa skya'i bstan pa rin po che yar ngo'i zla ba ltar
'phel rgyas su mdzad pa yin te/ de nas bdag nyid chen po 'di dgung lo nyi shur ma son tsam gyi skabs su sa lo chen po zhing gzhan du gshegs pas thugs shin tu gdungs par
gyur pa dang / mi srun pa 'ga' zhig gi spyod tshul la thugs 'byung bar gyur nas/ byas 'gyur rdo rje'i brag rdzong du phebs nas lam zab mo bla ma'i rnal 'byor dang / lam gyi
thun bzhi la dbang len pa gtso bor mdzad de/ aShTa 'bum phrag so gnyis sbyin sreg dang bcas pa mdzad pa'i tshe/ lan cig tho rangs kyi tshe byas 'gyur gyi shar phyogs kyi
nam mkha' la 'ja' 'od 'khyil pa'i dbus su sa lo thams cad mkhyen pa nyid zhabs rdo rje skyil krung dang / phyag gnyis rdor dril thugs kar bsnol nas bzung ba zhig gsal
por gzigs te/ dad gus cher g.yos nas/ rgyal ba'i mkhyen brtse ma

bya ba'i sa lo chen po la bstod pa 'di yang de'i skabs su mdzad pa yin zhes grags shing / yang lan cig mnal lam gyi tshul du nam mkhar 'ja' sprin yid du yong ba zhig gi khrod
na rin po che'i khang bzang dang / ljon shing gi tshogs mang po dang bcas pa'i bar mtshams rnams la dar gyi lda ldi dang / rin po ches brgyan pa zhig 'dug pa la/ 'di ci
yin gsungs pa la/ bde ba can yin zer/ zhing khams de nyid du phebs pa'i thugs 'dun mdzad pa na/ sprin gseb nas skas shig skya thal btang byung ba la 'dzegs byon pas/ skas
mgo na sa lo thams cad mkhyen pa nyid zhal bzhugs dus kyi sku 'khor rnams dang bcas gzigs pa na/ thugs dges spro chen pos phyag mang du mdzad pa'i mod la mnal sad byung
bas shin tu phongs pa cig byung zhes zhabs drung na gnas pa rnams la bka' stsal pa dang / mnal lam de nyid kyi bkod pa rnams sgra ji bzhin du bris pa'i 'og thad na/ 'di
ngag gi dbang po'i rmi lam yin ces pa'i zhal byang dang bcas pa yod pa'i bla ma brgyud pa'i zhal thang chung ngu grabs gcig yod pa de/ dus phyis bdag gi bla ma sngags 'chang
grags pa blo gros kyi nang rten dngul gdung yid bzhin nor bu bzhengs dus gzungs zhugs su legs par bzhugs so/ /de'i skabs su 'phags chen dpal ldan bkra shis la gong du
bstan pa'i zab chos rnams dang / khyad par 'khor lo bde mchog gi skor rnams gsan nas/ bde mchog nag po pa'i gsung bsnyen dang / rtsa dbu ma'i khrid gsan pa dang mnyam du/
oM gsum ma 'bru 'bum lhag pa tsam gyi gsung bzlas mdzad pa

na/ yi dam gyi rjes su bzung ba'i mtshan ltas bsam gyi mi khyab pa byung ba dang / khyad par de dus sngags 'chang nyid kyi zhabs drung du gtad nas 'ongs pa'i mi rnams skyed
lhas sgrub sde tsam du slebs pa na/ mi rnams kyi dbyibs dang / ming dang / dngos po 'di lta bu khyer 'dug pa sogs 'od gsal gyi ngang nas sgrib med du gzigs pa dang / gzhan
yang gnas der 'phags chen nyid las gur gyi mgon po'i nang khrid gsan nas thugs dam rtse gcig tu mdzad pa na/ gur mgon lha brgyad/ ber nag zangs gri can/ ru 'dren sde bzhi
dregs pa'i 'khor dang bcas pa rnam 'gyur sna tshogs mdzad pa yang nas yang du gzigs shing / gzhan yang bdag nyid chen po 'dis rdo rje phur pa la gsung bsnyen thang bzhi'i
bar du mdzad de/ thang cig byas 'gyur du mdzad pa de'i skabs su/ byas 'gyur gyi gzhi bdag klu mo dkar mo dang / bdud kyi rta pa bco brgyad 'khor dang bcas pa snga dro
lung pa'i mdor 'gro ba dang / phyi dro phur 'gro ba nyin re bzhin gzigs snang la byung ba na/ sngar dpal chen pho brang du phur pa'i gsung bsnyen mdzad skabs/ dkar mo nyi
zla dang bdud kyi rgyal po 'khor bcas gzigs snang la byung ba dang cha lugs mthun par 'dug pas thugs rgyud kyang gcig gam snyam du dgongs nas/ byas 'gyur rdo rje'i brag
rdzong gi sgrub sde chen po mi nyams shing yun du gnas pa sogs kyi bka' bsgo mdzad pa na/ gzhi bdag rnams kyis kyang de bzhin khas blangs par brten/ de'i gtang rag tu dmigs
nas bsang yig rgyas par/ gzhi bdag klu mo

dkar mo dang / zhes sogs kyi tshigs bcad 'di yang 'jug par mdzad pa yin zhes thos so/ /gzhan yang dpal yang dag he ru ka'i gsung bsnyen yang lan grangs du ma zhig mdzad par
brten/ bla ma dang lhag pa'i lhas byin gyis brlabs pa'i mtshan ma yang mang du brnyes shing / yang dag gi sgrub dkyil ngo mtshar can 'di nyid kyang rtsoms shig pa'i lung
bstan sa lo nyid kyis mdzad par snang ste/ dkyil chog de nyid kyi mjug tu/ sa lo nyid zhal gzigs te/ sngags 'chang rang nyid kyi thugs steng na yod pa'i don 'ga' zhig zhus
pa na rjes su gnang ba'i tshul sogs gsungs pa'i rjes su/ yang dag gi gsung rtsom thor bu 'di rnams sngar phan bdag gis bsgrig ma nus tshul zhib par zhus/ da ni ji lta
bu zhig bgyid lags zhes gsol ba btab pas/ zhal 'dzum pa dang bcas nged rang gi rtsom thor bu de rnams lhan cig bsdebs shing / gong 'og gi mtshams sbyor sogs khyod rang gi
blo la 'dug pa bzhin bsgrigs pas yong ba 'dug phebs pa la brten nas/ mi 'jigs pa'i spobs pa'i gdeng cung zad thob nas bris pa yin pas 'di la byin rlabs dang yid ches gnyis
ka yod do zhes gsungs pas so/ /gzhan yang sngags 'chang bla ma 'di nyid kyis zhing skyong dbang phyug chen po zhal bzhi pa'i gsung bsnyen mthar phyin par mdzad pa'i tshe/
zhing skyong chen po nyid bram ze'i gzugs sku mdog sngon po zhabs gnyis rol pa'i stabs kyis bzhugs pa sku shin tu che bas nam mkha'i khyon gang ba yum bzhi dang bcas
pa zhig gsal bar gzigs pa de'i snang brnyan ji lta ba bzhin 'bri bar

mdzad pa ni/ da lta sngags thang chen mo'i grabs la bzhugs pa 'di yin la/ yang lha khang rtser bzhugs pa'i skabs shig dge slong rin chen rnam grol gyis gsol ba btab pa'i ngor
skyed lhas kyi gnas kha'u pa'i gzigs snang ma ltar zhal bzhi pa zhig nyid kyis phyag bris mdzad pa na/ rab gnas kyi tshe sku 'khor rnams kyis a tsa ra mdog sngon po zhig
gzims chung du song ba mngon sum mthun grub tu mthong zhing / sngags 'chang nyid kyi gzigs snang la zhal bzhi pa yum chen bzhi dang bcas pa rngam brjid dang ldan pa zhig
bris sku la mngon sum du thim pa gzigs pa dang / yang lha khang rtse'i po ta la de nyid du bzhugs pa'i skabs shig nub cig thun gtor phul ba'i rjes su grags pa zer ba'i
ban chung zhig yod pa de rje'i zhabs drung du 'ongs pa na/ gzims chung 'gag gi skas mgor/ bud med nag mo ral pas rting pa khebs pa/ lag gnyis spar mo gdengs shing rkang
pa gar stabs kyis 'dug pa zhig dang 'phrad pa na/ ban chung de 'jigs dngangs pas cung zad brgyal zhing / der rjes sngags 'chang nyid la de'i tshul rnams zhus pa na/ de la
skrag par byed mi dgos/ do nub kyi thun gtor len pa la sring mo byon byung ba dang / khyod rang rtsa gsal bas 'phrad pa yin/ nyes skyon gtan med ces kyang gsung bar grags
pa dang / gzhan yang sngags 'chang bla ma 'dis sgo rum ye shes mgon po bzhugs pa'i drung du shA sa na 'bum phrag bzhi dang / gzhan yang sa phyogs gzhan du yi ge bdun ma
bye bsnyen thang gnyis tsam mdzad par brten/ gzhi

thog gi mkha' spyod du bzhugs pa'i skabs shig gzigs snang la/ gur gyi mgon po'i sku shin tu che ba zhig ro gdan dgu brtsegs kyi steng na za 'og gi ber dgu brtsegs gsol te 'gying
ba'i stabs kyis bzhugs pa/ nyi ma 'bum gyi gzi brjid 'bar ba zhig mngon sum du gzigs pa dang / yang dben gnas byas 'gyur rdo rje'i brag rdzong du sngags 'chang yab
sras sogs dpon slob nyung shas zhig gis mgon po drug cu pa'i gtor bzlog mdzad pa na/ kye bos so'i bskul tshugs pa'i tshe phyag g.yog las dag pa gnyis kyi mthong snang la/
byas 'gyur gyi bla brang nub kyi nam mkhar mi nag dung long can gnyis gros byed pa'i tshul gyis/ nged rang tsho thog mar rin spungs la phyin/ de nas lha sa rdzong la phyin
pa drag pa 'dug zer ba mngon sum du mthong zhing / gzhan yang dur khrod bdag po dang / las mkhan pu tra chen po rnams kyang yang yang zhal gzigs zhing / mdor na sa skya
pa'i bstan srung thams cad bran bzhin du 'khol nus pa'i stobs kyis bstan dgra thams cad gtan rlag tu song ba kun gyis mngon sum du mthong ba 'di yin la/ gzhan yang bdag
nyid chen po 'di nyid kyis yi dam gyi lha'i gzungs sngags bye bsnyen mdzad pa'i rim pa yang kI la ya/ gshed dmar/ mahA kA la/ a ma ra Ni/ 'jigs byed/ oM gsum/ ma Ni/ a ra
pa tsa na/ khyung khra ste 'di rnams la gsung bzlas bye ba mthar phyin pa mdzad par nges te/ sngags 'chang nyid kyi phyag dreg 'byar ba'i deb chung zhig las sngags 'di
rnams la aM gi sogs rtags mang du mdzad nas/ gdan thog gcig tu

ma yin kyang rim pas rgyun 'thud de mthar so so la bye bsnyen song bar gsal bar gsung 'dug pas so/ /de ltar sngags 'chang bla ma 'dis yi dam zhi khro rab 'byams dang chos skyong
srung ma rnams kyi grangs dang mtshan ma'i bsnyen pa mthar phyin mang po mdzad par rten yi dam dang bstan srung dbang po rnams kyi zhal bstan nas byin gyis brlabs shing
bar chad sel ba'i tshul rags rim gong du bstan pa bzhin dang / der yang ma zad bdag nyid chen po 'di ni sngon gyi bag chags bzang po sad pa'i stobs kyis gzhon nu nyid
nas yi dam gyi lhas zhal gzigs shing rjes su bstan pa nos pa zhig yin te/ de yang bdag nyid chen po 'di sku na phra mo'i skabs 'khor 'ga' zhig dang bcas rtse gdong bla
brang du sku rtse zhing bzhugs pa na/ gtsang phung po ri'i yas stong thams cad spyan ras gzigs zhal gcig phyag bzhi pa'i skus go mtshams med par bltams pa dang / mas stong
thams cad spyan ras gzigs phyag stong spyan stong gi sku shin tu che ba dag gis khyab nas 'dug cing / phung po ri bo che'i rtser thar pa'i skas yin zer ba'i skas shin tu
ring ba zhig skya thal le 'dug pa dang / de'i 'gram na rdzing bu shin tu yid du 'ong ba zhig kyang 'dug cing / de nas pha tshad na srid pa'i tsha chu yin zer ba'i chu chen
po skya nyog ge ba zhig gi 'gram na thal tshan gyi chu bo rab med yin zer ba'i thang chen po go thal bkram pa 'dra ba zhig dang / de'i 'khris na ne'u gsing sngo tal pa
zhig 'dug pa spu gris gtams pa'i thang yin la/ de'i 'gram na mi mang po zhig nag phung phung 'dug pa

la/ sngags 'chang nyid kyis mi de rnams phal cher pha rol du bde bar sgrol bar mdzad nas/ de nas rdzing bu de la sku khrus shig mdzad nas/ ri rtse'i skas de la 'dzegs byon
pa na bde ba can yin zer ba'i zhing khams kyi bkod pa phun sum tshogs pa lta bas chog mi shes pa zhig na/ rje btsun gong ma lnga sogs bla ma brgyud pa mang po dang / sangs
rgyas byang sems kha ba bu yug 'tshub pa tsam bzhugs 'dug pa las/ gdams pa dang rjes su bstan pa mang du nos pa'i dag pa'i gzigs snang ngo mtshar can de bzhin byung ba
zhabs drung na gnas pa rnams la de ma thag de'i tshul rnams sgrib med du gsungs pa dang / de dag la sogs pa mdor na ngo mtshar ba'i gzigs snang bsam gyis mi khyab pa zhig
mnga' ba yin mod kyang / 'dir ni che long tsam zhig brjod pa yin la/ de lta bu'i sngags 'chang bla ma ngag dbang kun dga' rin chen zhes yongs su grags pa de nyid dgung lo
nyi shu rtsa bgrang tsam du phebs nas bzung ste/ sa lo thams cad mkhyen pa'i bka' bzhin gdan sa 'di nyid la 'dzin skyong spel gsum gyi sgo nas bstan pa'i me ro gso ba'i
thugs 'dun lhag par yod kyang / der skabs bdud kyi gnas mal snying la bcas pa'i sde pa lha khang pa/ lha sa rdzong pa/ skyed 'phrang pa rnams kyi ngan shed grwa bsgrigs
la brten/ bse 'bag nag po 'phur shes bzhugs pa'i dra sgo la yang khong gsum gyi thel se gsum 'byar byed pa sogs lugs gnyis ka dang mi mthun pa'i srol ngan gyi rgyun ci yang
zhig yod pa la/ sngags 'chang bla ma 'di nyid kyi zhabs tog rin spungs pa dpon blon gyis mdzad

de/ sde pa lha khang pa phyogs gzhan du brdzangs te/ lha khang chen mo phyag tu phul zhing / de nas bdag nyid chen po 'di byas 'gyur rdo rje'i brag rdzong du thugs dam la rtse
gcig tu bzhugs yod pa'i skabs der/ dbus phyogs kyi sa skyong chen po rnams kyi dad pas spyan 'dren gyi pho nya mngags pa la brten/ dbus phyogs su phebs nas 'gro ba mang
po smin grol la bkod cing / lhag par bsam yas lhun gyis grub pa'i gnas mchog tu phebs te/ der bsam yas chos skyong chen pos dpe har lha'i pho brang chen po'i lcog tu sngags
'chang nyid gdan drangs te/ lcog gi sgo dmar gyi mdun du bdag nyid chen po la bzhugs gdan stag lpags grwa sder ma nyams pa zhig dang / chos skyong rang la khri'u shing
rnams bshams nas 'dug pa la/ bdag nyid chen pos chos skyong gi khri'u shing de la rje rang gi bzhugs khri yin snyam sku khyel mdzad bzhugs pa na/ bdag nyid chen po'i
sku zil gyis lha mi thams cad kyis gang yang zhu ma nus pa'i tshe/ chos skyong gis ral gri sa la btsugs nas khyel byas pas ral gri zhal ba la 'dred nas chos skyong gan rgyal
du 'gyel ba na/ bsam yas pa rnams kyis sa skya bdag chen gyis chos skyong gi bzhugs khri 'phrogs/ sdigs mdzub mdzad nas chos skyong gan rgyal du sgyel zer ba'i gtam 'brug
ltar sgrogs pa byung bar grags shing / phyis su sngags 'chang nyid kyi gsung las kyang / dus der de bzhin gyi gnas tshul byung ba cis kyang bden/ khri'u shing nga la
bshams pa yin snyam pa ma gtogs rtog pa gang yang ma shar ba yin

cing / lag pas sdigs mdzub rang byas pa med kyang / pus mo g.yon pa'i steng du lag pa g.yon pa'i mdzub mo ker byas pa'i steng ka zhig byung nyen 'dug ces kyang gsungs zhes
thos la de nas lha mi thams cad kyis zhabs tog bsnyen bkur sogs phun tshogs pa bsgrubs shing / bsam yas lhun gyis grub pa'i chos dang 'jig rten gyi mgon dam pa mdzad par
gsol ba btab ste/ bdag nyid chen pos kyang so so'i bsam pa dang mthun par lugs gnyis kyi sgo nas 'dzin skyong spel gsum dar rgyas su mdzad pa yin no zhes thos shing / de
nas gong dkar sogs su yang bstan pa'i bya ba rgya cher mdzad cing rim gyis gdan sa cher por phebs te/ re zhig nas shab dge sdings su phebs nas sku mtshams bcad rgya dam par
mdzad nas bzhugs pa'i skabs/ dam nyams lha sa rdzong pa dang / gnas pa mgo skya ba gnyis kyi ngan gros kyis/ gnas pas sngags 'chang chen po nyid bkrongs pa byas/ lha sa
pa'i lha khang chen mo bslu bar byas pa la/ sngags 'chang nyid kyi mthu stobs kyis ngan pa de dag gi bsam sbyor ngan pa thog tu ma khel bar lha khang chen mo nyin gcig
gi bslus snga bar byung ste/ sku tshab mdo sngags rab 'byams pa kun dga' tshe brtan bkrong ba dang / 'phan nag mi khur gcig dang / chos dung dkar po rgyang grags kyang khyer
ba sogs/ mdor na bstan pa la gnod pa'i zhabs 'dren dpag tu med pa bsgrubs pa na/ chos dung gi nang 'bus gang ba/ mtshan mo rang skad 'don pa dang / 'phan nag kyang nam
gung sgra dang bcas gdan sa chen po phyogs su 'gro ba sogs rtsub

'gyur sna tshogs byung bar grags shing / dus de nyid kyi tshe sngags 'chang bla ma 'di'i thugs dgongs la/ bod kyi sems can gyi bde skyid kyi rtsa ba dpal sa skya'i sde bstan
pa 'di dar rgyas shig byung na snyam pa yin yang / da dus snyigs pas ngan rgyab byed pa'i bdud sprul stobs ches pa nas/ bstan pa dar rgyas su yong ba dka' ba 'dug pas/
rang nyid kun spangs kyi spyod pas tshe gcig lus gcig la 'tshang rgya ba'i sgrub pa zhig byas na dga' ba 'dug snyam du dgongs nas byang se mo dor phebs par brtsams pa na/
sa skya pa la dad gus che ba'i dgon so so'i bla ma slob dpon rnams kyis kyang bshol 'debs zhus/ khyad par byang nas chos rgyal nam mkha' tshe dbang rdo rje dang / shar kha
sde srid nam mkha' lhun grub pa gnyis kyis bdud sprul lha sa rdzong pa sel 'don byas/ gdan sa chen po chos gzhis dang bcas pa thams cad phyag tu 'bul thub pa'i phyag rtags
phul nas/ chos rgyal gnyis kyis sngags 'chang nyid kyi na bza' la 'jus te spyan chab mang du bsil zhing bshol 'debs drag tu zhus pas/ bdag nyid chen pos sngar bzhin
bstan pa'i 'dzin skyong mdzad par zhal gyis bzhes mod kyang / re zhig dbus phyogs la brdzus stabs kyis phebs nas nA lendra dang / byang rwa sgreng sogs su 'gro ba mang po
smin grol la 'god bzhin pa'i skabs der/ chos kyi rgyal po byang pa dang / rgyal rtse ba gnyis kyi spyan 'dren gyi mi sna slebs pa na/ bdag nyid chen po 'di'i thugs dgongs
la/ sa skya pa'i gong ma lnga dang / sa lo chen po rnams kyi thugs rje

dang / chos skyong rnams kyi mthu rtsal la brten/ da ni sde bstan pa la zhabs tog 'grub pa 'dug snyam du dgongs nas thugs dges pa chen po'i ngang nas/ rgyab brten rdo rje sems
dpa' khyed rang la byas/ /mthu dang nus pa rnal 'byor ljags la tshang / /bdud dang mu stegs btul nas rgyun la ring po song / /da yang ye shes mtsho rgyal dran nas dga'
nas 'ong ngo lags/ /zhes pa'i lam mgur yang mdzad cing gtsang phyogs la chibs kyi kha lo bsgyur te gdan sa chen por phebs nas/ chos rgyal chen po g.yas ru byang pa/ rgyal
rtse ba/ rin spungs pa gsum gyi gdan sa chen po'i mchod gzhis rnying khung gang yod kyi steng du/ lha sa gzhung la gtogs pa rnams dang / mang mkhar gzhung dang / shab
smad du gtogs pa phal che ba rnams/ phu gsum mnga' zhabs su gtogs pa sogs shin tu rgya che ba'i mchod gzhis rnams kyang phyag tu phul nas/ de tsam nas gdan sa chen po 'phel
zhing rgyas pa'i dbu tshugs pa yin la/ de nas sngags 'chang nyid dgung lo sum cu so bgrang tsam du phebs pa nas bzung ste/ gdan sa chen po'i gtsug lag khang rnams kyi
nyams gso dang / gsar bzhengs rnams rim pas mdzad pa gnang ste/ de yang gsar bzhengs ji ltar mdzad pa'i rnam grangs kyang chu mig rdzing khar bde mchog pho brang zhes bya
ba rten gyi gtso bo sa skya pa yab sras gsum dang / sa lo thams cad mkhyen pa rnams la bde mchog bla ma brgyud pas bskor ba'i sku brnyan ngo mtshar can mang du bzhugs pa'i
gtsug lag khang la lcags ris bskor ba'i klu sdings me tog

dang / ljon shing gi rwa bas bskor ba'i rten dang brten par bcas pa 'di nyid gsar du bzhengs shing / yang dus mchod bla brang du grags pa 'di yang gsar bzhengs lta bur mdzad
de/ lhag par gtsug lag khang der bzhugs pa'i 'phags pa'i 'bul thog ma dang / bdag nyid chen po'i sku gnyis ma gtogs gzhan ma rten gtso bdag nyid chen po sa paN gyi sku
brnyan la dus mchod bla brang pa'i gdung rabs rnams kyis bskor ba ngo mtshar can 'di rnams dang / gzhan yang sa lo thams cad mkhyen pa'i sku brnyan gnyis dang mkhas pa'i
dbang po dkon mchog lhun grub kyi sku 'dra rnams la lam 'bras brgyud pas bskor ba bzhugs pa'i gtsug lag khang gzhi thog gser khang du grags pa rten dang brten par bcas pa
'di nyid dang / gzhan yang nang so pu tra khang du grags pa 'di nyid kyang gsar bzhengs lta bur mdzad cing / de dag gi lho phyogs sprul pa'i gtsug lag khang lha khang chen
mo'i yang steng du bla ma sa skya pa chen po la lam 'bras brgyud pas bskor ba'i sku brnyan ngo mtshar can blta bas chog mi shes pa 'ba' zhig bzhugs pa'i gtsug lag khang
de nyid dang / de 'og rdo rje nag po chen po gur gyi mgon po yum chen e ka dza TI/ 'dod khams dbang phyug ma/ zhing skyong chen po bram gzugs/ las mkhan lnga dang bcas
pa bzhugs pa'i mgon khang khyad par du 'phags pa 'di nyid kyang gsar bzhengs mdzad pa yin la/ 'di nyid zhal bkod gnang ba'i tshe/ gong dkar ba sprul sku sbyin pa rnam rgyal
gyis lha khang chen mo'i thigs khang du gur phub nas/ mgon po'i

spen 'dzugs dang ru shing la 'jim pa phal cher g.yogs grub mtshams/ glo bur du rlung dmar chen po zhig langs te/ gur bsgyel zhing las bya byed dang bral bar gyur pa'i tshe/
lha bzo bas sngags 'chang nyid la de'i tshul rnams zhus pa na/ bdag nyid chen po thugs 'ur nyams dang bcas 'phral du phebs te/ gzims chung gi mdo'i g.yabs steng nas dkar
gong zhig bsnams nas/ mgon po'i skya bzo phal cher grub pa de la bsnun pa gnang song bas/ skya bzo'i sku'i nu ma g.yas pa'i 'og tsam du thim song zhing / de mthun gsung
las/ nga sa skya'i sde gog po 'di 'dzin pa dang / gtsug lag khang khyad par can 'di dam nyams tsho'i lag tu mi 'khyar bar bya ba'i phyir mgon khang zhig bzhengs bsams pa
la/ nag bgrad khyod gtor ma bza' yin sdod pa ma gtogs rlung po 'di tsam srung ba'i nus pa yang med pa a yin/ zhes gsung shugs chen po dang bcas gnang ba na/ de ma thag rlung
dmar thams cad rang zhir gyur cing / dus de nas bzung mgon khang nam grub kyi bar la rtsub 'gyur gyi rnam pa cung zad kyang ma byung ba yin no zhes kyang thos so/ /de
lta bu'i sngags 'chang bla ma des gzhan yang sa skya pa chen po la 'jam dbyangs dang mi g.yo ba sgrol ma rnams zhal gzigs pa'i gnas sa chen phug tu grags pa dang / sa chen
gyi dngos slob phag mo grub pa'i gsung ngag gsan nas sgrub pa mdzad pa'i gnas phag mo phug tu grags pa gnyis su yang gtsug lag khang khyad par can so so'i nang du rnam
thar dang mthun pa'i sa 'jam dang / sa chen phag gru rnams kyi sku 'dra yid du 'ong

ba dang bcas pa 'di yang legs par bzhengs te/ 'di dus bdag nyid chen po dam tshig can gyi 'khor nyung shas shig dang bcas bzhugs pa'i tshe/ rje'i gsung las/ sngon gyi dus su
bzhugs khri 'di'i steng nas brtse ba chen po kun dga' snying pos zab chos mang du gsungs shing / slob dpon bsod nams rtse mo bzhugs khri'i g.yas phyogs pha gi der bzhugs/
zhu yas sdod sa sgo 'gram 'di kha yin/ de dus nged rang rgya bo nyis phrag can zhig yin kyang / da lta ni sngags pa rgan po zhig tu 'dug ces rje nyid rje btsun chen po
yin pa zhal gyis bzhes pa sogs ngo mtshar gyi bka' mang du stsal zhing / gzhan yang sngon rdo rje phug pa'i nye logs 'di na sa chen dgung lo bcu gnyis pa'i zhabs rjes shig
yod nges yin kyang / bar skabs sus kyang rtsad ma chod pa zhig byung 'dug pas/ rang re rnams 'tshol ba yin no zhes gsungs pa'i tshe/ gzhan rnams kyis yun ring po btsal
kyang ma rnyed pa la/ sngags 'chang nyid kyis gter ston pa lta bu'i zhabs rjes yod pa'i rdo de phyag tu byung ba na/ rten 'brel bzang gsungs nas dbu thog tu 'jog pa mdzad
cing / sku khrus gsol nas da lta sgo 'gram na bzhugs pa 'di nyid yin la/ de ltar bdag nyid chen po 'dis ngo mtshar ba'i ltas du ma dang bcas bris 'bur gyi sku gzhan yang
gsar bzhengs mdzad pa ni/ dbu rtse rnying mar sa skya pa chen po'i sku thog tshad ma/ lha khang bla brang du gong ma lnga/ bla ma dam pa/ sa lo thams cad mkhyen pa rnams
kyi sku brnyan re re dang / kha'u brang rdzong gi 'du khang na lam zab brgyud

pa/ yang gnas de'i sa chen/ bsod rtse/ 'gro mgon phyag na/ kha'u pa chos kyi rgyal mtshan rnams kyi phug pa so so na yang bla ma so so'i sku 'dra yid du 'ong ba re re sogs
mdor na sngags 'chang nyid kyis gsar du bzhengs pa'i 'bur sku bsam gyis mi khyab pa zhig gis kha'u skyed lhas dang gdan sa chen po'i gtsug lag khang phal cher ma khyab pa
med pa lta bu zhig bzhugs shing / gzhan yang rigs 'dzin brgyud pa/ bde mchog lam 'bras/ mgon po rnams kyi bla ma brgyud pa'i bris thang mang po dang / sa lo chen po'i rnam
thar thang kha/ yang phur gnyis/ bde kye gsang gsum/ gur zhal gtso bor gyur pa'i sngags thang grabs gcig sogs bris thang che chung bgrang ba las 'das pa zhig gsar du bzhengs
pa mdzad cing / yang gtsug lag khang nyams gso mdzad pa'i rnam grangs ni/ sgo rum gzigs spyil dkar po'i mgon khang mdo phug dpe khang chen mo/ bla ma lha khang / dbu
rtse rnying ma/ 'khon sku 'bum/ g.yu thog 'bum thang / gzhi thog mgon khang / zur khang / rdzong chung / nyi lde/ dge 'phel/ sgrol ma/ bsam gling / lha khang bla brang
/ lha khang chen mo/ mgon khang nub/ rin bzang sku 'bum/ shAka bzang / sgang dkar/ gzhon dbang rnams dang / gzhan yang skyed lhas mgon khang / 'du khang / sa chen phug rtse
mo phug 'phags pa phug phyag na phug pa la sogs pa mdor na gtsug lag khang bsam gyis mi khyab pa zhig la nyams gso gsar bzhengs dang 'dra ba mdzad cing / gzhan yang gtsug
lag khang dang rten

gsum sogs ngo mtshar yid du 'ong ba ji snyed cig yod pa de dag la yang so so'i drung du ting bdun tshar/ rdo rje dril bu/ rol mo/ sa rgyan/ gnam rgyan/ snyan dar sogs so so
skye bo'i blos dpag par dka' ba zhig 'bul bar mdzad ces yongs su grags shing kun gyi mig gi spyod yul du gyur pa 'di dag go /gzhan yang ngo mtshar bkod pa rmad du byung
zhing yid 'phrog pa'i khang bzang yang lhun grub pho brang sogs bsam gyis mi khyab pa zhig gsar du 'debs par mdzad cing / de ltar gtsug lag khang gsar bzhengs dang / sngar
yod rnams nyams pa gso ba mdzad pa'i skabs der spyir ngo mtshar gyi mdzad pa bsam gyis mi khyab pa zhig dang / khyad par 'bum thang chen mo'i zhig gsos kyi skabs/ nyin
gcig gi tshe/ las mi mang po tsha ba byed skabs spyi khang gi 'gram bcag chen po zhig yod pa glo bur du zhig nas thams cad ci bya gtol med du gyur pa'i tshe/ sngags 'chang
nyid kyi thugs rjes las mi rnams la sa rdo gang gis kyang gnod pa ma byung zhing / de'i rjes su bdag nyid chen po gzigs rtog la phebs pa na/ sa rdo'i gseb na shing leb
gcig la yi ge dbu can khral le ba gsal po rang min pa zhig brkos nas 'dug pa la khrus gsol nas yi ge de nyid bklags pa na/ da lta'i zug rgyab pa 'di ni mahA kA la'o zer ba
'dug pa/ de'i tshul bdag nyid chen po la zhus pas/ he he de nga la zer ba yin pa 'dra zhes gsungs par grags pa dang / gzhan yang sgo rum la nyams gso mdzad skabs kyang
bse 'bag nag po 'phur shes sngags 'chang

nyid kyi drung du phebs pa la sogs pa ngo mtshar ba'i ltas bsam gyis mi khyab pa zhig byung bar grags so/ /de ltar sngags 'chang bla ma 'dis rten gsum gtsug lag khang dang
bcas pa'i nyams gso dang gsar bzhengs sogs bstan pa'i bya ba rlabs po che du ma mdzad nas/ slar yang sa lo chen po'i bka' chem dang / bstan pa'i rtsa ba dge 'dun gyi sde
la rag las par dgongs nas/ bstan pa'i bya ba thos bsam sgom gsum dang / mkhas pa'i bya ba 'chad rtsod rtsom gsum gyi sgo nas bstan pa rin po che spyi dang bye brag dpal ldan
sa skya pa'i mdo phyogs kyi bstan pa yar ngo'i zla ba ltar 'phel rgyas su 'gyur ba'i gzhi chos grwa chen po thub bstan lha chen zhes snyan pa'i gdugs dkar srid rtse'i
bar du khyab pa'i chos kyi grwa chen po de nyid 'debs par mdzad cing / der bzhugs kyi dge 'dun tshogs pa rnams kyis legs par gsungs pa'i chos 'dul ba nas 'byung pa bzhin
gyi spang blang rnams g.yel med du bya dgos tshul dang / chos spyod kyi rim pa sogs ji ltar bya ba'i rnam gzhag ston pa/ mdo rgyud bstan bcos thams cad kyi snying po phyogs
gcig tu bsgrigs pa lta bu'i bca' yig ngo mtshar rmad du byung ba zhig kyang mdzad de/ /de la brten nas lung rigs kyis thugs rgyud phyug pa'i bstan 'dzin bgrang ba las
'das pa zhig byon nas/ spyi dang bye brag gi bstan pa nyin mo ltar gsal bar mdzad pa ni rnam thar rnams kyi nang nas kyang mchog tu shes par bya'o/ /de nas de'i rjes tsam
nas gsang sngags bde chen gling bya ba/ spyir rgyud sde mtha' dag dang / khyad par rje btsun sa skya pa'i

yab chos yang phur gnyis dang / bde kye gsang gsum/ yo ga bya spyod dang bcas pa'i cho ga cha lag dang bcas pa dang / chos skyong gi bskang bzlog gar 'chams/ gdangs dbyangs/
rol mo sogs phyag len phra mo tshun chad kyang ma nyams pa mdzad pa'i sgo nas rdo rje theg pa'i bstan pa gong 'phel du mdzad pa'i gzhi dam pa gdan sa dan gyi phyogs su
sngags kyi chos grwa chen po 'di nyid legs par 'debs par mdzad nas dpal ldan sa skya'i sngags phyogs kyi bstan pa gsal bar mdzad pa 'di ni/ bla ma gong ma ye shes kyi spyan
ldan du ma'i thugs dgongs rdzogs byed kyi thabs kyi gtso bo lta bur gyur pa yin te/ rje rdo rje 'chang dag pa'i zhing du gshegs kha'i gsung las/ da 'gro na'ang sems kyi
'khri ba sa skya'i dan stod de la chos khrims gtsang ma cig byung na snyam rtsol ba cher byas pa yin te/ de'i spros pa ni chod 'dug gzhan sems kyi lhag ma cung zad kyang
med ces gsungs pa dang / bdag chen rdo rje 'chang blo gros rgyal mtshan gyi gsung las kyang / nged rang gi bsam pa bzhin byung na sa skya'i skyed 'phrang yan la lam 'bras
sogs sa skya pa'i sngags phyogs kyi chos grwa bzang po zhig ci la thug kyang tshugs par byed snyam pa yod pas/ de dag gi mgo ma la khyed bzhugs dgos zhes paN chen nyi
zla seng ge la gsung bar grags pa sogs bla ma gong ma du ma'i thugs kyi lhag mar lus pa 'di nyid/ bdag nyid chen po 'dis ji lta ba bzhin bde blag tu 'grub par mdzad pa ni
shin tu ngo mtshar ba'i gnas so/ /de ltar gdan sa chen po 'di nyid du mdo

sngags kyi chos grwa ngo mtshar can 'di dag dang / gzhan yang me 'bar gyi gtsug lag khang brgyad kyi nang nas mchog tu gyur pa kha'u skyed lhas bya ba'i sgrub gnas 'di nyid
dang / byas 'gyur rdo rje'i brag rdzong gnyis kyang nyams gso gsar bzhengs lta bu mdzad cing / rje sa skya pa chen po 'khrungs pa'i gnas phru ma zhes grags par yang shin
tu ngo mtshar ba'i sgrub sde gsar du bzhengs pa 'di nyid dang / shab dge sdings bkra shis bsam 'grub tu 'dra 'dri chos rdzong khams gsum zil gnon zhes bya ba'i sngags dgon
de nyid dang / bsam yas mi 'gyur lhun gyis grub pa'i gtsug lag khang chen po de nyid du bsam yas rab byung gi sde chen po la sogs pa/ mdor na bdag nyid chen po 'dis mdo
grwa dang sngags grwa sgrub sde sogs dgon che chung du ma zhig gis dbus gtsang gi sa'i cha ma lus pa khyab pa lta bu zhig gsar 'debs mdzad de/ /de dag gi cha rkyen bsnyen
bkur sogs rgya chen po bsgrub pa'i rgyun 'dzugs par mdzad pa 'di ni bdag nyid chen po 'di la/ gangs can khrod kyi bstan 'dzin chen por rlom pa phal cher gyis 'gran zla
dang bral ba'i rnam par thar pa yin no/ /de ltar bdag nyid chen po 'dis mdo sngags kyi chos grwa chen po de dag legs par 'debs par mdzad nas/ de nas bzung nas bla ma gong
ma rnams kyi dus mchod rnams la bde kye gsang gsum/ yang phur gnyis/ gshed dmar/ gur rigs bsdus/ sampu Ta/ kun rig sogs rgyud sde bzhi dang 'brel ba'i dkyil 'khor mang
po'i sgrub mchod dang / rgyud sde zab mo rnams zhal 'don gyi rim pa sogs gsar du 'dzugs

par mdzad nas/ de dag la bsnyen bkur zhabs tog phun sum tshogs pa bsgrub pa sogs mdor na phyag rdzas kyi dngos po ci byung ba thams cad kyang dkon mchog gi zhabs tog kho na
ma gtogs rang don du til 'bru tsam yang mi 'dzin par skye bo mkhas blun thams cad la yongs su grags pa yin cing / gzhan yang bdag nyid chen po 'dis mkhas pa'i bya ba rnam
gsum gyi nang nas dngos dang brgyud pa'i gdul bya rnams kyi don du legs bshad kyi tshogs gsar du mdzad pa yang / /sa lo thams cad mkhyen pa/ rje dkon mchog lhun grub/ spyan
snga ngag dbang chos grags rnams kyi bstod pa sogs bstod pa dang gsol 'debs kyi skor mang po dang / bde mchog gsang 'dus/ phur pa sa lugs kyi dkyil chog sogs dkyil chog
du ma dang / bde kye gsang gsum kun rig sogs kyi dbang chog sogs las dang po la mkho zhing / rdzogs pa'i sangs rgyas kyi dgongs pa 'grel nges pa'i dbang chog mang po
zhig dang / gzhan yang gsang 'dus dang nA ro mkha' spyod kyi sgrub thabs la sogs pa sgrub thabs kyi rigs mang po zhig dang / khrid yig dang dka' ba'i gnad kyi dris lan gdams
pa dang / springs yig gi skor la sogs pa mdor na kho bo cag gis dpe dang lung rgyun 'tshol ba'i phyir 'bad pa chen pos dus phyis phyogs gcig tu bsgrigs pa'i sngags 'chang
nyid kyi bka' 'bum po ti gsum bzhugs pa so so'i dkar chag nang bzhin gyi sngon med pa'i legs bshad bsam gyis mi khyab pa mdzad pa rnams kyis kyang bstan pa rin po che
ches cher

gsal bar gyur pa lags so/ /de lta bu'i sngags 'chang bla ma bdag nyid chen po des gdan sa chen po'i 'dzin skyong spel gsum rnams dang / dad ldan gyi gdul bya rnams la chos
kyi 'khor lo bskor ba/ skabs 'gar dben gnas rnams su thugs dam zab mo'i rim pa la rtse gcig tu bzhugs pa sogs chos dang mthun pa'i mdzad 'phrin kho na'i ring nas bstan pa'i
rtsa ba gdung sras rgyun ma chad par byon pa nyid yin par dgongs pa'i rgyu dang / bdag nyid chen po'i rigs kyi cod pan dam pa rje dkon mchog lhun grub/ spyan snga ngag
dbang chos grags/ rgyal sras dpal ldan bkra shis/ rje btsun kun dga' grol mchog rnams gtso bor gyur pa'i rje btsun sa skya pa'i bstan pa thugs khongs su bcangs pa'i bla
ma dge ba'i bshes gnyen mang po dang / dbus gtsang gi skyong ba sa skya pa'i bstan pa'i sbyin bdag chen po rnams kyis gdung rigs spel ba mdzad dgos pa'i gsol ba drag tu btab
pa'i rkyen la brten/ bdag nyid chen po 'dis btsun mo gsum tsam zhig khab tu bzhes nas/ rigs kyi gdung sras dam pa gcen 'jam pa'i dbyangs bsod nams dbang po grags pa rgyal
mtshan dpal bzang po zhes bya ba grub pa'i 'khor los sgyur ba po de nyid dang / gcung sngags 'chang grags pa blo gros rgyal mtshan dpal bzang po zhes bya ba byang chub
sems dpa' chen po zhi ba 'tsho'i rnam par sprul pa de nyid de gdung sras dam pa sku mched gnyis bskrun par mdzad cing / de nas rigs sras dam pa de gnyis la bdag nyid chen
po rang la ji ltar bzhugs pa'i zab chos rnams kyang legs par stsol bar

mdzad pa yin la/ de dag gi skabs shig nas bsam yas kyi sa skyong chen po tshe dbang rdo rje zhing gzhan du gshegs pa la brten/ de'i gshegs rdzong la bdag nyid chen po spyan
'dren gyi pho nya mngags pa na/ bdag nyid chen po 'dis kyang chos rgyal chen po de la thugs brtse bas phebs par zhal gyis bzhes pa gnang nas/ de mthun gdung sras 'jam pa'i
dbyangs dbang po'i mtshan can nyid kyang / lo nas spyan snga rin po che'i drung du rab tu byung bar bzhed de/ yab sras lhan cig tu dbus phyogs la chibs kha bsgyur nas
snar thang / ngor e waM chos ldan/ gzhis dga' bsam 'grub rtse/ rin spungs/ gong dkar rdo rje gdan/ bde mchog srin po ri rnams su mar lam phebs nas/ de dag tu gnas pa'i skya
ser rnams la zab rgyas dam pa'i chos kyi bka' drin gzhal du med pa stsal te/ rim gyis bsam yas mi 'gyur lhun gyis grub pa'i gtsug lag khang chen por phebs nas/ chos rgyal
tshe dbang rdo rje pa'i dgong rdzogs kyi tshogs dbus dang lam ston sogs mdzad skabs/ chos skyong chen po'i lcog lha'i pho brang du bdag nyid chen po spyan drangs te/
chos skyong chen pos sngon slob dpon padma'i zab yangs mthil 'di la sa chog dang rab gnas mdzad pa bzhin/ sa skya pa chen pos kyang gtsug lag khang dang mchod rten rnams
la rab gnas mdzad na bod khams kyi bde skyid la phan pa yod ces zhus pa na/ bdag nyid chen pos kyang yab sras lhan cig tu rdo rje phur pa'i sa chog dang de la brten pa'i
rab gnas rgyas par mdzad de/ de'i dus su tshogs tha ma dgra

bgegs grub kyi 'chams kyi tshe/ skabs shig sngags 'chang nyid kyi drung du chos skyong byon nas/ sa skya pa chen po dang po slob dpon padmas kyang nged zab yangs mthil gyi
lha srin sde brgyad thams cad dam 'og tu bcug bka' nan drag pos bsam yas kyi srung mar bskos pa yin/ de bzhin sa skya pa chen pos kyang nged lha srin sde brgyad la drag po'i
las kyi gnod pa med par so sor sngar bzhin rang gnas su 'jog pa mdzad dgos/ nged lha srin sde brgyad rnams kyis kyang sngon slob dpon rin po che padma'i bka' bzhin dang
/ da lam yang sa skya pa chen pos bka' ji ltar bsgos pa ltar bsgrub cing dam 'og tu 'jug pa byed zer te/ da lta sde brgyad thams cad dbu rtse'i khyams ra chen mo na 'dus
'dug nas gdug 'dre la/ dges bshes su 'phrin skyol zer bar 'dug pas/ sa skya pa chen pos kyang de bzhin du dgongs dgos/ zhes chos skyong chen pos lan gnyis zhus pa na/
rjes ma'i skabs su bdag nyid chen pos chos skyong chen po la spyan cher gzigs nas cang mi gsung bar zhal 'dzum pa zhig mdzad pa na/ chos skyong chen po nyid dges pa chen
po'i ngang nas dbu rtse chen mo'i khyams rar phebs nas sde brgyad rnams kyi ming nas 'bod cing / gdug 'dres dges bshes la 'phrin bskyal ba 'di la khyed zab yangs mthil gyi
sde brgyad thams cad kyi byas pa gzo ba gyis zhes gsung bar grags shing / de nas yang lan cig bdag nyid chen po yab sras gnyis kyi drung du chos skyong chen po glo bur
nyid du byon byung nas maNDal so bdun ma bkod nas/ bsam yas pa'i zhal ngo rnams kyang

bsdus/ lcog pa rnams la maNDal phul zhig par bka' gnang nas/ chos skyong rang gis kyang bse rmog phud cing / ral gri dang zhags pa yang der bzhag nas/ sngags 'chang nyid kyi
drung du thal mo sbyar te sa skya pa chen pos nged zab yangs mthil gyi lha mi 'dir tshogs rnams la bla ma'i rnal 'byor gyi byin rlabs shig gnang ba dgos zhu ba la/ bdag
nyid chen pos kyang thugs dges bzhin du lam zab mo bla ma'i rnal 'byor rgyas pa stsal ba'i tshe/ de ma grol gyi bar la bdag nyid chen po'i g.yon phyogs kyi sa dang bar snang
thams cad la sngon slob dpon padmas dam btags kyi gnas kha so so'i srung ma rnams dang / gzhan yang gzugs med kyi rigs bsam gyis mi khyab pa zhig 'dus nas/ sngags 'chang
nyid la gus 'dud dang bcas 'dug pa mkhan tshang pa bstan pa dar rgyas kyis mngon sum du mthong zhing / de dang dus mnyam du chos skyong chen pos kyang bdag nyid chen
po'i sku'i g.yon phyogs la yang yang gzigs nas brda mang du mdzad cing / phyogs der mi su yang 'gror mi 'jug pa der yod kun gyis mthong bar grags pa dang / de'i tshe bdag
nyid chen po'i gsung las kyang / de ring gi chos nyan pa rnams kyi khrod na sems can mgo lus mi gcig pa mang po 'dus nas bzhed po 'dug pa khyed tshos e mthong zhes zhabs
'bring pa rnams la gsung bar grags la/ de ltar bsam yas mi 'gyur lhun gyis grub pa'i gtsug lag khang der bod kyi bde skyid la phan pa'i mdzad pa mtha' yas pa zhig mdzad
nas/ de nas lo dgon par

phebs te spyan snga rin po che ngag dbang chos grags kyi drung du thugs sras dam pa dbang po'i zhabs kyis rab tu byung ba dge tshul gyi sdom pa rnam par dag pa mnos par mdzad
cing / bdag nyid chen pos kyang spyan snga rin po cher zab chos 'ga' zhig gsan te/ de nas yab sras lhan cig tu lha sar phebs nas der bstan pa dang sems can la phan pa'i
smon lam rgya chen po dang / khyad par jo bo rang byon lnga ldan bcu gcig zhal de nyid la dad ldan rnams kyis gser chab gsol ba stobs ches pa'i zhal dkyil gas pa lta bu'i
shin tu ma mdzes pa zhig dang / sku de nyid cung zad mdun du bub nas 'dug pa la/ bdag nyid chen pos thabs la mkhas pa'i sgo nas snga mo ltar jo bo'i zhal dkyil shin tu
yid du 'ong ba mdzad cing / mdun du bub pa'i rnam pa yod pa de la yang bdag nyid chen po'i phyag gis sku rgyab tu 'phul ba'i steng ka tsam mdzad pa na/ sku de nyid rang
bzhengs kyi tshul gyis shin tu 'drongs pa byung zhes yongs su grags pa dang / skabs der bdag nyid chen po yab sras rnams skyid shod pas gdan drangs te/ gzhis dga' bde chen
du phebs pa'i skabs su gter ston zhig po gling pa dang mjal nas/ de las bdag nyid chen pos gter chos mang du gsan cing / gzhan la yang rgya cher spel bar mdzad bzhin pa'i
tshe/ bsam yas nas chos skyong chen po sogs lha mi rnams kyis gdan 'dren gyi pho nya mngags pa na slar yang bsam yas su phebs nas/ der chos skyong chen pos/ bdag nyid
chen po rang nyid kyi gcen bdag chen kun dga' bsam grub pa gnyis char gyis bsam

yas kyi gtsug lag khang sogs la rab gnas dang slob dpon la gsol ba btab na bstan 'gro la phan pa rgya chen po 'byung bas de bzhin mdzad dgos tshul zhus pa bzhin/ de 'phral
rtse gdong bdag smyon stag lung nas spyan 'dren par mdzad de/ bdag nyid chen po sku mched khu dbon rnams kyis bsam yas kyi gtsug lag khang dang mchod rten rnams kyi zhig
gsos dang rab gnas rgyas pa mdzad cing / de nas rje btsun gcen gyis stag lung sogs su phebs nas/ bdag nyid chen po yab sras gnyis kyis bsam yas su bzhugs te/ der gter ston
shes rab 'od zer ba dang mjal nas/ de la yang gter chos mang du gsan te/ de'i skabs su nyin gcig gi tshe sngags 'chang sprul pa'i sku nyid kyi dbu rtse chen mo'i bar khang
g.yu zhal mthil nas/ mkha' 'gro ma bde ba'i rdo rje'i dbu thod skye bdun a mas bkang ba dang / slob dpon rin po che'i tshe ril dam rdzas sogs yod pa gter nas 'don par
mdzad cing / skabs der bdag nyid chen po'i chag phyi gter ston shes rab 'od zer bas mdzad nas/ bsam yas mchod rten dkar po nas lcags kyi rdo rje rtse dgu pa zhig dang skye
bdun a ma'i thum bu zhig gter nas spyan drangs te/ de'i dus kyi lcags kyi rdo rje de nyid bdag nyid chen po'i rdo rje phur pa'i dbang bskur gyi dbang rdzas mdzad par grags
shing / bde ba'i rdo rje'i dbu thod de nyid nA ro mkha' spyod sogs kyi byin rlabs mdzad dus dbang rdzas mdzad nas deng sang gi bar du gdan sa chen po nyid na bzhugs
pa 'di nyid do/ /de ltar bdag nyid chen po 'dis bsam

yas mi 'gyur lhun gyis grub pa'i gnas mchog de nyid du yang bstan pa'i bya ba rgya chen po zhig mdzad nas/ de nas rim gyis gdan sa chen por phebs te/ sngags 'chang chos kyi
rgyal po nyid dgung lo lnga bcu'i khong tsam du phebs pa'i tshe/ gdung sras sku mched gnyis rang gi rgyal tshab dam par mnga' gsol te spyi dang bye brag gi bstan pa rin
po che yar ngo'i zla ba ltar 'phel rgyas su gyur pa yin zhes kyang grags pa yin no/ /de lta'i skabs shig na yar rgyab pa'i sde pa sku 'bring zhing gzhan du gshegs pa'i dgongs
rdzogs la bdag nyid chen po gdan 'dren par byung ba na/ gdung sras sku mched gnyis kyi gcung bdag nyid chen po sngags 'chang grags pa blo gros kyis gdan sa chen po'i
'gan bzhes rnams mdzad cing / gcen 'jam pa'i dbyangs bsod nams dbang po bdag nyid chen po'i zhabs phyir 'brangs te yab sras gnyis kyis slar yang dbus phyogs su phebs te/
zhing gshegs de nyid kyi dgongs rdzogs ma lus pa grub nas lha sar phebs pa'i nub/ bsam yas kyi rgyal po shing bya can bya ba des sngags 'chang nyid kyi drung du lhags nas/
bsam yas dbu rtse chen mo la zhig gsos gnang dgos tshul gyi snyan 'bul du ma zhig zhu ba bzhin/ bdag nyid chen po yab sras rnams kyis kyang bsam yas su phebs pa'i tshe/
sgrags kyi mdo der sa ma sros tsam la phebs pa na/ 'jam dbyangs dbang po'i mtshan can nyid la/ khri thog pa dpon slob snga bar la song la gtor ma sogs grabs grub pa gyis
la bar lam la cag gas thon dgos/ 'on kyang lam rgyus la rkang rjes gsum

yong bas/ che ba gnyis la gtad cher med/ chung ba de la gtad nas phyin pas 'khrul pa gtan nas 'ong ba med do gsung ba la/ 'jam dbyangs dbang po'i mtshan can dpon slob rnams
kyis/ sa ni sros/ mun 'thibs pas rkang rjes rang yod kyang e mthong na snyam pa'i thugs the tshom cung zad kyi ngang nas phebs pas/ rgyang pa zhig nas sa sros te lam nor
sogs byung ba na/ dpon slob rnams kyis sngags 'chang chos kyi rgyal po'i gsung dran nas gsol 'debs mdzad pas/ 'jam dbyangs dbang po'i mtshan can gyis gsal po rang min pa'i
rkang rjes gsum gzigs nas/ gsol ba drag tu btab pas rkang rjes gsum gyi chung ba de shin tu gsal bar byung nas/ de'i rjes brtsad nas dpon slob rnams kyis phebs pa'i tshe
lam nor 'khrul sogs gtan ma byung bar bde bar phebs pa na/ de nas mchod g.yog pa zhig gi mthong snang la/ rdo mchod thang kha'i 'og tsam nas mi shin tu che ba gsum song
ba yang mthong bar grags shing / bdag nyid chen po dpon slob rnams la ji srid mun srub pa nas bsam yas su ma phebs bar de srid du sku mdun du me sgron chen po gsum byung
nas nyin mo las kyang gsal ba byung bar grags pa la sogs pa ngo mtshar du ma dang bcas phebs te/ yab sras mjal ba na bdag nyid chen po'i sku 'khor rnams kyis gong gi gnas
tshul de nyid 'jam dbyangs dbang po'i mtshan can dpon slob rnams la zhus pa na/ sngags 'chang nyid kyi gsung las/ he he nged rgan po tsho la de 'dra byung / khyed tsho
la ji ltar byung

gsungs pa dang / 'jam pa'i dbyangs dbang po'i mtshan can gyis bdag nyid chen po la rkang rjes sogs ji ltar byung ba'i tshul rnams dang / the tshom tsam byung ba la thugs mi
khrel ba zhu zhes zhus pa na/ bdag nyid chen pos rkang rjes de gsum khri thog pa spun rang la byas 'gyur du ngo sprod byas pa'i ming sring gsum po de ka yin/ 'on kyang rkang
rjes de gsum tsam mthong ba la ngo mtshar rgyu med/ nged lo nyi shu rtsa grangs kyi dus ding ri phyogs su phyin pa na/ rtsib ri'i byang ngos de la ltung bshags kyi sangs
rgyas so lnga po khra lam me bzhugs pa mthong zhing / de'i shar gyi phyogs na 'phags pa klu sgrub dang / sa lo thams cad mkhyen pa yin snyam pa'i paNDi ta na bza' ngur
smrig bsnams pa gnyis kyang 'dug cing / yang nged lo bcu gcig tsam gyi dus su phung po ri bo'i byang ngos la gnas brtan bcu drug po sku re re nas rnam 'gyur ya mtshan
sna tshogs mdzad pa dang bcas mthong ba yin no zhes sogs ngo mtshar gyi gsung mang du byon pa dang / de nas bsam yas dbu rtse chen mo la zhig gsos mdzad dgos tshul bsam yas
rgan dmangs la bka' stsal te las brtsams pa na/ glo bur du kha char shin tu che ba zhig byung ba'i tshe/ bdag nyid chen pos rgyal po shing bya can gnas sar phebs te/ de
nyid kyi sgo la phyag 'khar bsnun nas/ nga mi mno ba mnos su bcug da khyod la nus pa med pa e yin/ char pa 'di mi gcod dam zhes gsungs ma thag nam mkha' dwangs par grags
pa dang / de nas sngags 'chang nyid kyi thugs dgongs la chos skyong 'di sngar nas nged la gdug 'dre'i gnas sa da

lta'i 'di ma yin/ byang shar mtshams na pho brang ka gcig sgo gcig bya ba cig yod ces yang yang zer ba zhig byung bas/ de yang da lam rtsad bcad nas lcog gsar bzhengs shig
byas/ sku 'bras yang der bzhugs su gsol/ lcog rnying pa 'di la yang zhig gsos shig byas na legs pa 'dug snyam du dgongs nas/ pho brang ka gcig sgo gcig rtsad gcod par phebs
pa'i tshe/ /pho brang de nyid ni khang brtsegs du ma'i 'og na ra ba lta bu'i mun nag can zhig 'dug pas/ chos skyong chen po la pho brang ka gcig sgo gcig 'di yin nam gsungs
pa la/ chos skyong chen pos de bzhin yin tshul zhus pa na/ bdag nyid chen pos 'o na 'dir khyed rang gnas sa'i lcog cig gsar tu btab/ de mthun lcog rnying pa la yang
zhig gsos shig byed dgos 'dug pas/ sang nyin nga yang slebs yong chos skyong rang yang shog cig gsungs pas/ chos skyong gis sa skya pa chen po gdug 'dre'i gnas khang rnying
pa la zhig gsos dgos pa med zhus pa na/ bdag nyid chen pos 'o na khyod kyis khag theg gam gsungs pa dang / chos skyong gis lo gsum khag theg pa byed zhu ba la/ sngags
'chang nyid thugs 'ur ba'i tshul gyis gdug 'dre tshod med pa lo gsum nas sus 'tsho rgyu yin/ nga sang nyin nas zhig gsos kyi mgo 'dzugs thag chod yin pas/ khyed rang de
bar la gnas khang gzhan zhig tu song zhig ces gsungs pa dang / de nas chos skyong chen po 'khor bcas has po ri'i rgyab kyi thang chen po de la bskyas byas nas bzhugs pa mig
mthong mkhan rnams kyis

mthong bar grags shing / de nas chos skyong chen po snang dus kyi nyin min pa byon ma byung ba na/ sngags 'chang nyid kyis chos skyong la khyed kha rtsang mi yong ba ci yin
gsungs pa la/ chos skyong gis sa skya pa chen po de bden/ gdug 'dres byang shambha lar phyin pas khrag cig la chags nas ma slebs pa yin zhus pas/ sngags 'chang nyid thugs
'khrugs pa'i tshul gyis/ khyed slob dpon padma 'byung gnas kyis li yul lcang ra smug po nas bkug spyir bod kyi gtsug lag khang dang mchod rten bre tsam yan gyi gnyer gtad/
khyad par bsam yas kyi gtsug lag khang dang / sde bstan pa srung bar bka' bsgos pa ltar khas blangs nas/ byang shambha la ru thal ba 'gam du phyin pa yin nam zhes gsungs
pa na/ chos skyong chen po rang yang zhum pa dang bcas bdag nyid chen po'i bka' nyan cing 'dug par grags shing / de nas bdag nyid chen po'i lcog gsar rnying gnyis dang
/ slob dpon gyi phyag bzo sku 'bras chen mo la yang nyams gso mdzad de/ rab gnas dang bkra shis sogs rgyas par gnang nas/ dpal bsam yas mi 'gyur lhun gyis grub pa'i gtsug
lag khang na gnas pa'i lha mi thams cad yi rang bar mdzad de bstan pa rin po ches cher gsal bar gyur ces yongs su grags pa yin no/ /de nas bdag nyid chen pos gtsang phyogs
su chibs kyi kha lo bsgyur nas rim gyis gdan sa chen por phebs pa na/ gdung sras 'jam pa'i dbyangs sku mched sogs kyis thog drangs gzhir bzhugs kyi dge ba'i bshes gnyen
mang po dang / phyogs nas byon pa'i dge ba'i bshes gnyen

sogs dad ldan gyi gdul bya mang rab zhig la thog mar sa skya bka' 'bum/ 'jam dbyangs sangs rin gyi bka' 'bum/ glo bo mkhan chen pa'i bka' 'bum/ sa lo chen po'i bka' 'bum/ thams
cad mkhyen pa dkon mchog lhun grub kyi bka' 'bum/ rje nyid kyi bka' 'bum phal cher gyi lung dang / gzhan yang rgyal sras bka' 'bum/ mus chen gyis bsgrigs pa'i blo sbyong
glegs bam yongs rdzogs/ ma Ni bka' 'bum/ bka' gdams pha chos bu chos jo bo'i chos chung brgya rtsa/ bka' gdams gzhung drug bdag chen rgya dkar bas bsgrigs pa'i mgon
pod dang / mgon pod me 'bar ma/ gser pod rnams dang / gzhan yang bde mchog rtsa rgyud/ rnal 'byor ma kun spyod/ kye rdor rgyud gsum/ gsang 'dus rtsa rgyud/ ngan song sbyong
rgyud/ bla ma dam pa'i pod nag ma/ gzhung bshad dmar ma/ sras don ma rnams kyi lung sogs mdor na lung gi rnam grangs blos dpag par dka' ba zhig dang / gzhan yang smin
byed dbang gi rnam grangs la bde kye gsang gsum gyi dbang sogs dbang bskur gyi rigs bcu phrag gnyis tsam dang / bdag med ma'i byin rlabs sogs byin rlabs zab mo'i rim pa bcu
phrag gcig dang phyed kyis lhag pa dang / rjes gnang gi bka' srol zab mo gnyis su grags pa sgrub thabs brgya rtsa dang rgya mtsho'i rjes gnang yongs rdzogs dang / rjes
gnang zur bka' bcu phrag bzhi tsam la sogs pa mdor na rjes gnang zab mo'i rim pa yang bsam las 'das pa zhig dang / grol byed khrid kyi rim pa yang

gsung ngag rin po che lam 'bras bu dang bcas pa/ lam skor phyi ma brgyad/ nag po rim bzhi/ dril bu rim lnga'i khrid sogs khrid kyi rim pa yang bcu phrag lhag pa sogs mdor na
dbang lung man ngag sogs zab mo dam pa'i chos kyi 'khor lo rgya chen po bskor te/ skal ldan gyi slob ma'i tshogs kyang bsam gyi mi khyab pa zhig bskrun par mdzad pa yin
no/ /de yang bdag nyid chen po 'di'i drung du snga phyir dam pa'i chos kyi bdud rtsi gsol ba'i bstan 'dzin gyi skyes bu ji ltar byon pa'i rnam grangs kyang / nyid kyi thugs
sras rgyal tshab dam pa/ 'jam mgon grub pa'i dbang phyug padma'i rnam 'phrul bsod nams dbang po grags pa rgyal mtshan dpal bzang po dang / byang chub sems dpa' bo dhi
satwa'i rnam 'phrul rgyal sras sbas pa'i rnal 'byor sngags 'chang grags pa blo gros rgyal mtshan dpal bzang po ste gdung sras rin po che sku mched gnyis dang / rtse gdong
bdag chen kun dga' legs pa'i 'byung gnas dpal bzang po dang / mnga' ris gung thang gi chos rgyal chen po khri bsam grub sde/ mang yul rgyal brgyud mnga' bdag rgyal por
grags pa/ bsam yas rgyal po btsad po tshe dbang rdo rje sogs bod chos rgyal gyi rigs su 'khrungs pa rnams dang / gzhan yang ngor mkhan chen sangs rgyas sengge/ gling dga'
bde ba can gyi mkhan chen dkon mchog rgya mtsho/ gsang sngags bde chen gling gi mkhan chen dpal ldan bzang po/ chos grwa chen po thub bstan lha chen gyi mkhan chen paN chen
legs blo ba sogs thub bstan lha chen gyi gdan sa pa drug lhag tsam dang / 'dra 'dri chos

rdzong gi mkhan po gdan sa pa dang bcas pa/ gzhan yang ngor chen dkon mchog dpal ldan/ paN chen nam mkha' dpal bzang / shar chen kun dga' bkra shis/ thub bstan rnam rgyal gyi
mkhan chen byams pa rab brtan/ sems dpa' chen po chos 'od zer/ rje bsod nams chos 'phel/ ngam ring mkhan chen sangs rgyas rgyal mtshan dang rje kun dga' rgyal mtshan/
thub bstan yangs pa can gyi mkhan chen dbang phyug dpal bzang / 'bras yul skyid tshal gyi mkhan po chos rje gung pa/ chos rje rab brtan dpal 'bar/ gzhan yang jo nang mkhan
chen rje kun dga' grol mchog chos lung tshogs pa'i mkhan po lung rigs rgya mtsho/ dge 'dun sgang pa'i mkhan po shAkya ri dbang / bye rdzing tshogs pa'i mkhan po dang /
gzhan yang byang stag lung mkhan po sku mched gnyis/ gsang phu gling smad mkhan po rin chen 'byor ldan/ bstan 'dzin ngag dbang nyi zla bzang po/ gzhan yang byas 'gyur sgrub
chen dge slong kun dga' don grub dang / kun dga' dpal mgon gnyis/ skyed lhas sgrub chen dpal ldan rdo rje/ nA lendra'i mkhan po stong ra chos rje kun dga' legs grub/ lum
pa chos rje/ lo dgon pa'i gdan sa pa 'jun pa chos rje/ gong dkar rdo rje gdan gyi slob dpon tshe dbang bkra shis/ chos sde chen po de nyid kyi dbu mdzad byang chub dbang
rgyal/ chos rje lha dbang bzang po/ chos rje glu dbang gling pa/ rje gser gling pa/ snyan brgyud gdams pa'i mnga' bdag mkhas pa'i dbang po tshar pa chos rje/ gzhan yang
rje kun dga' lung rig mnga'

ris gzhi sde mkhan po rje mkhas grub pa/ skyid tshal 'og gi mkhan po rje blo gros chos 'phags dang / rje blo gros rnam rgyal/ gser mdog can gyi mkhan po karma bzang po/ bya
rgod gshong gi mkhan po 'ga' rong pa/ gdong dga' slob dpon pa kun dga' mchog ldan/ chos 'khor lhun po'i mkhan po lha btsun grags pa/ shAkya bsam grub/ ngag dbang grags pa
rnams dang / gra thang mkhan po sde bdag chos rje khu dbon gnyis/ paN chen bde ba'i rdo rje/ bsam yas rab byung mkhan po rje gser sku ba/ gter ston zhig po gling pa/ gter
ston shes rab 'od zer/ dpal 'khor chos sde'i mkhan po 'phags pa tshul khrims pa sogs mkhas grub kyi slob ma mtshan grags dang ldan pa bsam gyis mi khyab pa dang / gzhan
yang gdan sa chen po'i brgya dpon/ las chen sogs/ mdor na bstan pa rin po che la bya ba mdzad nus pa'i skyes bu du ma zhig byon nas/ bde bar gshegs pa'i bstan pa rin po
che ches cher gsal bar gyur pa ni kun gyis mngon du gyur pa 'di yin la/ de ltar 'chad pa nyi ma'i 'od zer gyis gdul bya skal ldan gyi blo gros kyi padmo ches cher bzhad
par mdzad pa'i bdag nyid chen po 'di nyid kyis phyi rol du bstan 'gro'i don rgya chen po mdzad pa'i ring nas nang du ting nge 'dzin bsam gyis mi khyab pa thugs rgyud la 'khrungs
nas grub pa'i rtags mtshan bstan pa'i tshul bsam gyis mi khyab pa zhig yod mod/ khyad par dpal gro stag tshang seng ge bsam grub tu phebs nas grub pa'i mtshan ma
brnyes pa'i tshul ni/ bdag nyid chen po 'dis slob dpon chen po padma

'byung gnas kyi sgrub gnas dpal gro stag tshang seng ge bsam grub tu lha dang bla ma'i zhal mngon du gyur te/ gdams pa dang lung bstan khyad par can dngos su nod pa'i dus la
babs par dgongs te/ lho rong phyogs su phebs par brtsams te der chibs kyi kha lo bsgyur ba na/ dpal 'gro'i gzhi bdag lha chen brag skyed dang / has kyi khyung 'dus sogs
lho kha bzhi'i gzhi bdag sogs sngags 'chang nyid kyi zhabs drung du byung nas/ lho rong gi lung pa thams cad zhabs kyis 'chag pa mdzad dgos shing / la chu 'phrang sogs kyi
'phrin las nged rang gzhi bdag rnams kyis bsgrub pa yin no zhes zhus pa dang / sngags 'chang nyid kyis kyang dus der gtor ma rgya chen po gnang zhing / bsang dpe chen
mor yang / dpal gro'i lha chen brag skyed dang / /has kyi khyung 'dus la sogs pa'i/ /lho rong lung pa'i gzhi bdag bsang / /zhes pa 'di yang de'i dus su 'jug par mdzad pa
yin no zhes thos la/ de nas bdag nyid chen pos dpal gro'i sgrub gnas dam pa der phebs par dgongs pa nas/ nags kyi 'phrang dog pa la brten chibs pa'i bgrod ma bde ba la dgongs
nas/ long ra dbon po sogs lho pa gzhon pa mang pos rgyab tu sngags 'chang nyid gdan drangs te/ stag tshang gi 'phrang zin par phebs pa'i tshe/ de'i bar lam zhig tu skye
mthing shwa na ma sogs gzhi bdag 'ga' zhig gi cho 'phrul gyis sems can ma rungs pa zhig gis lam bsgags byung ba la sngags 'chang nyid kyis nged rang rang gnas su 'gro
ba la khyod la khyad ci yod phar song gsung pa

sogs kyi sgo nas bka' bsgo mdzad pas/ sems can gyi gzugs de dngos med la yal song ba der yod kun gyis mthong zhing / de nas dpal gro'i lam 'phrang la phebs pas/ gnas de na
brag ri gzhan las ngam che ba ri gzhan las thog so dgu tsam gyis mtho ba zhig yod pa de'i mgor/ sngon mkha' 'gro ye shes mtsho rgyal gyi shel phreng brgya rtsa gtor ba'i
chu mig brgya rtsa yod pa'i chu de thams cad brag de'i mdun la dar dkar gyi yol ba bkram pa ltar ngo mtshar che bar 'bab pa zhig yod pa'i brag la chu 'thab de'i dkyil du
glo bur nyid du 'ja' tshon sna lnga'i 'od zer sum sbrag cig byung nas/ de'i dbus nas 'ja' kha dog sngon po zhig rgyang gis byung ba sngags 'chang nyid kyi sku la zug cing
/ zhabs drung na gnas pa'i sku 'khor kun la yang 'ja' de'i 'od kyis khyab pa la brten/ mi'i mdog dang gos bzan sogs kyang sngon po 'ba' zhig tu gyur pa der yod kyi skye
bo kun gyis mthong ba byung zhing / de'i tshe 'phrang de'i g.yas g.yon gyi ljon shing gi tshogs la brten pa'i spra dang spre'u lag na shing gi yal ga thogs pa mang pos/ mi
la mi 'dzem par gral bsgrigs te langs nas sngags 'chang nyid la bsu ba'i tshul du 'dug pa ni/ de dus zhabs drung na 'dug pa kun gyis mthong bar grags la/ de'i tshe sngags
'chang chos kyi rgyal pos sngar gyi brag la chu 'thab nas byung ba'i 'ja' 'od rnams je gsal je gsal du song byung ba la gzigs pas/ de'i dbus 'od dkar po zhig gi khrod
na bcom ldan 'das rdo rje gzhon nu'i dkyil 'khor la bka' srung dam can rgya mtsho'i tshogs kyis bskor ba

dang / de'i steng na slob dpon padma 'byung gnas gtso 'khor gsum dang / rtsa brgyud kyi bla ma grub thob rigs 'dzin mang po khrom tshogs su bzhugs pa'i mtha' skor du dpa' bo
mkha' 'gro mang pos bskor ba dang / mkha' 'gro sde lnga gar stabs shig shig 'dug pa shin tu gsal bar gzigs nas/ de'i tshe sngags 'chang nyid kyis stag tshang gi phug pa'i
g.yas 'khris na ne'u gsing 'khyil pa zhig yod pa der bzhugs nas lam zab mo bla ma'i rnal 'byor thugs nyams su bzhes pas/ sngar gyi gzigs snang la shar ba'i bla ma yi dam
rnams kyi sku las 'od zer kha dog lnga ldan nyi ma bye ba'i gzi 'od tsam dang / bla ma yi dam dpa' bo mkha' 'gro rdul 'khrigs pa lta bu byung nas sngags 'chang nyid kyi
sku la thim par gyur te/ skad cig de nyid la thugs la tha mal gyi rnam rtog gi cha shas cung zad yod pa thams cad khrig 'gags nas/ snang srid thams cad lhag pa lha'i dkyil
'khor gyi 'khor lor khra lam ste shar nas de la thugs zin te bde chen lhan cig skyes pa'i ye shes kyi ngang du lhan gyis gnas byung ba dang / de ma thag dpa' bo mkha'
'gro rigs 'dzin grub thob kyi lha tshogs thams cad 'od sngon po zhig tu gyur nas/ slob dpon chen po padma 'byung gnas la thim zhing / slob dpon yang 'od du zhu la khad 'dug
pa la gzigs pas/ sngags 'chang nyid kyi thugs dgongs la/ da ni tshe tshad kyang nye bar rdzogs 'gro bar 'dug pas 'ja' 'od de'i steng na phar phyin nas slob dpon gyi phyi
la 'brangs na dga' ba 'dug snyam pa thugs la shar ba'i tshe/ yang

de ma thag dpal ldan sa skya'i sde chen po gtsug lag khang dang bcas pa thugs yul du khra lam ste shar zhing / gdung brgyud 'jam pa'i dbyangs sku mched kyang sku na phra bar
dgongs nas/ sku tshe'i 'du byed byin gyis brlabs pa'i dgongs pa gtad de/ de 'phral du gu ru drag po'i nyams bzhes shar ma zhig gnang ba na/ slob dpon chen po'i sku de sngar
las gsal bar gyur pa'i mod la gdams pa zab mo dang lung bstan rab tu mang po gnang zhing / lhag par da dung lo du ma'i bar du bstan 'gro'i don dpag tu med pa 'grub pa
'dug cing / de nas dag pa'i zhing bde ba can zangs mdog dpal gyi rir padma nga'i drung du byon gsung ba snyam byed pa'i tshe/ slob dpon nyid kyang 'od sngon po zhig tu
zhu nas sngags 'chang nyid kyi sku la thim pa'i thugs nyams shin tu gsal ba byung ba'i mod la rtog pa dang mi rtog pa thams cad las 'das te/ bde gsal mi rtog pa'i ye shes
rgyal ba rnams kyi thugs rgyud la ji ltar mnga' ba bzhin/ sngags 'chang nyid kyi thugs rgyud la 'khrungs par gyur nas re zhig de'i ngang la 'byams te/ de las sad pa na nyi
ma yang phyi mor song 'dug pas myur du bzhengs nas/ de'i nye skor na 'bab chu zhig yod par phebs te/ dpon slob thams cad kyis sku khrus mdzad pa'i tshe/ de'i brag zhig
la sngags 'chang nyid kyi phyag zhabs kyi rjes byung ba da lta yang dad pa can rnams kyi bsod nams kyi zhing du bzhugs par kun la grags pa yin la/ mdor na sngags 'chang
bla ma 'di nyid kyis mdo sngags kyi chos tshul gsan pa rnams la bsams na sku tshe hril por yongs 'dzin dam

pa du ma las dam pa'i chos kho na gsan pa lta bu/ yang dben gnas ri khrod rnams su thugs dam zab mo la gcig tu gzhol bas nyams rtogs bzang po 'khrungs tshul rnams dang / yi
dam zhi khro du ma dang / rdo rje'i chos skyong rnams kyi gsang sngags zab mo mang po'i bye bsnyen mdzad tshul rnams la bsams na sku tshe rang po zab bzhes la chig sgril
kho na mdzad pa lta bu/ yang sa skya pa'i yab chos dri ma med pa rnams gtso bor gyur pa'i dbang khrid lung man ngag rjes gnang bka' gtad sogs zab mo'i chos kyi 'khor lo
bskor tshul rnams la bsams na sku tshe hril po chos kyi 'khor lo bskor ba lta bu/ yang bstan pa'i dgra bo lha gnas rnams kyis thog drangs pa'i bdud kyi gnas mal snying la
bcas pa'i stobs ldan gyi gdug pa can mang po/ sa skya pa'i bka' srung khyad par can rnams bran du bskol te drag po mngon spyod kyi las sbyor gyi sgo nas gtan rlag tu btang
ste/ rnam shes chos kyi dbyings su bsgral ba'i tshul rnams bsams na sku tshe rang por las sbyor kho nar mdzad pa lta bu/ yang bsam yas dang sa skya sogs kyi gtsug lag
khang mang po'i zhig gsos mdzad tshul dang / gsar bzhengs bsam gyis mi khyab pa mdzad pa/ mdo sngags kyi dge 'dun gyi sde gsar 'dzugs gnang ba rnams la bsams na/ sku tshe
ril po gtsug lag khang dang dge 'dun gyi sde'i zhabs tog dang gsar 'dzugs mdzad pa lta bu/ yang lho bod dbus gtsang gi khyon 'di rgyun chad med pa zhabs kyis bcags shing
/ dgon che chung / grwa bu slob/ bstan pa stobs kyis

'dzin pa'i sbyin bdag sa skyong chen po rnams lugs gnyis 'phrin las kyi sgo nas bskyang tshul rnams la bsams na sku tshe ril po de kho na mdzad pa lta bu/ yang bde kye gsang
gsum/ yang phur chos skyong che chung / gzhan yang yi dam zhi khro du ma dang bcas pa'i sgrub dkyil dbang rjes gnang sogs kyi yig cha dang / gsol 'debs nyams mgur zhal
gdams kyi tshogs du ma/ rab gnas sogs dang / gzhan yang gdan sa chen po'i dus ja dkar me sgrub mchod rnams dang / dbyar chos dgun chos/ dus rim che chung sogs 'phral dang
yun gyi dge rgyun gtong dgos kyi deb chen/ zhal ngo che 'don sogs dang / bstan pa'i rnam gzhag mdzad tshul gyi deb chen/ 'bul sdud pa'i deb/ gdan sa mdzod chen gyi deb sogs
dang / gtsug lag khang gi deb chen/ chos sde che chung mang po'i bca' yig sogs bstan pa'i rgyun la phan nges pa'i gsung rab mdzad pa rnams la bsams na sku tshe ril por
bstan bcos rtsom pa kho na mdzad pa lta bu sogs mdor na skyes chen dam pa de nyid kyi ngo mtshar ba'i rnam thar gyi mdzad pa'i cha gang la bsams kyang / sangs rgyas kyi
mdzad pa kho na las ma 'das pa 'di ni grub mtha' ngan pa dang yul dus kyis ma bskal pa'i skyes bu blo gzu bor gnas shing / rnam dpyod dang ldan pa kun la rlung ltar grags
pa yin no/ /de ltar sngags 'chang bla ma bdag nyid chen po de nyid kyis dgung lo dgu bzhes pa nas brtsams te/ drug cu rtsa brgyad du phebs pa shing pho spre'u'i lo ma shar
gyi bar du thabs la mkhas pa sna tshogs kyi sgo nas spyi dang bye brag gi bstan

pa ches cher gsal bar mdzad pa de dag la thugs shin tu rangs par gyur cing / snyigs ma'i dus kyi skye bo rnams kyi spyod tshul ngan pa rnams la gzigs pas thugs cung zad gdungs
par yang gyur nas/ zhing khams gzhan du 'byon pa la mngon du phyogs par gyur te/ de'i snga ltas su sa chen po 'di yang g.yo ba dang / gdan sa chen po'i nye 'khor rnams
su sgra chen po yang mang du grags pa dang / bsam yas chos skyong chen pos kyang / yongs gangs ljongs dpal ldan sa skya yi/ /bstan 'dzin bla ma gzhan don dgongs/ /kye ma
kyi hur ci rang drag /mgo bo gser srang 'bum ri ba/ /de ni myur du 'jig la nye/ /mkha' 'gro'i khyogs la bteg nas song / /khyed zab yangs mthil pas ma tshor ram/ /zhes sogs
mya ngan gyi rnam pa mdzad pa dang / gzhan yang 'jig rten gyi khams thams cad du mi shis pa'i ltas mang du byung bar grags shing / gzhan yang bdag nyid chen po 'di spyir
phra rags kyi mdzad pa gang bsgrubs kyang thugs rtsol shin tu che ba zhig yin pa la/ dus der ni sngar bas kyang rtsol ba cher mdzad nas/ zhal gyis bzhes pa'i gsung chos
rnams dang gtsug lag khang gi zhig gsos/ gsung rtsom 'phro can sogs ma grub dogs pa lta bu'i sgo nas shin tu myur bar gyis zhes 'khor rnams la yang bka' stsal pa dang
/ lhag par bdag nyid chen po rang gi gsung las/ nang so pu tra khang 'di zhig gsos ma grub na/ de nged kyi sems kyi re ba'i lhag mar yod ces gsungs pa bzhin/ lo de nyid kyi
tshe nang so pu tra khang gi zhig gsos

dang / pu tra chen po dngos su gnas pa'i zangs chen khrag mtsho ma bkra shis 'od 'bar du grags pa 'di nyid kyang mgon khang gi shar nas nub phyogs su spyan 'dren mdzad pa'i
tshe pu tra nyid zangs la dngos su thim pa'i gzigs snang byung bar grags pa sogs ngo mtshar ya mtshan can mang po dang bcas mgon khang gi zhig gsos rnams mdzad de/ de phal
cher grub nas pu tra chen po nyid kyi sku'i skya bzo grub mtshams/ dge sdings phyogs la khor tsam zhig phebs pa'i dgongs gtad shar ba'i tshe/ de'i nub mo gzims chung lhun
grub pho brang gi gzims sgo brdungs nas pu tra nyid drung du byung ste/ nang so'i pu tra'i sku la rtsi tshon rab gnas sogs mi mdzad par 'di khar 'jog pa yin nam zhes
zhu ba zhig byung ba dang / bdag nyid chen pos dge sdings la 'gro ba'i sngon la nang so'i pu tra khang gi rtsi tshon rab gnas sogs mthar phyin grub pa legs pa 'dug snyam
du dgongs shing / sku 'khor rnams la yang bka' stsal te myur bar grub par mdzad de/ /de nas sngags 'chang bla ma yab sras gsum zhabs 'bring pa'i tshogs du ma dang bcas te
dge sdings su phebs/ der bdag chen rgya dkar ba'i thugs dam phyag nas ma'i gur gyi mgon po lcam dral las mkhan dang bcas pa dang / zhing skyong chen po'i sku bram gzugs
rnams la nyams gso dang / dge sdings mthil du mgon khang gsar bzhengs mdzad nas/ der chos skyong che chung gi sku brnyan sogs bzhugs su gsol te rab gnas dang mnga' gsol rgyas
pa mdzad cing / yul khams der lo phyug legs pa'i rten 'brel sogs dang tshe dbang

sogs/ mdor na lugs gnyis kyi sgo nas phyogs de nyid na gnas pa'i skye dgu thams cad kyi bsam pa yongs su rdzogs par mdzad nas/ de nas rim gyis gdan sa chen por chibs kyi kha
lo bsgyur te zhong ngar phebs pa'i tshe/ der yab sras rnams gsol ja zhig mchod pa'i bar la sngags 'chang nyid kyi gsung las/ zho nga'i ri 'di thams cad rmugs pa 'ba' zhig
gis gang nas 'dug pa khyed khri thog pa sku mched kyis mthong gi e 'dug gsung ba la/ 'jam pa'i dbyangs sku mched kyis bdag rnams kyis de bzhin mi shes pa 'dug lags zhes
zhus pa na/ ci zer gsungs nas cung zad bzhugs pa'i mthar dbu gug pa cig mdzad nas go byung da yong ba 'dug ces gsung bar grags te/ 'di ni mus chen sems dpa' chen po zhi
bar gshegs pa'i gong tsam du skyems dad shin tu che bas gsol ja mang du mchod dgos pa byung ba la rgyu mtshan zhus pas/ nga la kha rin dbyar chos 'chad dus gling dga'i ri
sogs thams cad rmugs pa'i rang bzhin du 'char ba gcig byung ba de sa chu la thim pa'i rtags su 'dug do zhag skom dad shin tu che ba 'di chu me la thim pa'i rtags yin/ rnal
'byor pa lam bsgoms pa'i stobs kyis gzhi dus kyi rtags rnams lam rtags su shar ba yin no zhes gsungs pa dang tshul mtshungs par snang bas shin tu ngo mtshar ba'i rnam
thar yin no/ /de nas gdan sa chen por phebs te de'i nang par nas/ bdag nyid chen po 'dis sngar nas mi mdzad pa'i gdan sa chen po'i gtsug lag khang so so dang / mgon khang
rnams su nyin re bzhin

phebs te dkar me dang snyan dar sogs 'bul ba dang / thugs bskyed dang smon lam rgya chen po 'debs par mdzad cing / so so'i dkon gnyer rnams la yang ma 'ongs pa mkhyen pa'i
bslab bya mang du stsal zhing / khyad par mgon khang rnams su phebs pa'i tshe/ rten rnams la phyag nas gnang ba dang bcas/ spyir sangs rgyas kyi bstan pa dang / bye brag
dpal sa skya pa'i sde bstan pa gdung brgyud dang bcas dar zhing rgyas pa'i 'phrin bcol dang bka' bsgo mang du mdzad cing / khyad par sgo rum/ nang so/ skyed lhas rnams su
'phrin las bcol ba dang bka' bsgo drag tu mdzad pas/ de dus sngags 'chang nyid kyi gzigs snang la chos skyong so so'i gus 'dud dang bcas bka' las mi 'da' ba'i dam bca' phul
bar nges te/ skabs der bdag nyid chen po'i gsung gis/ da res mgon khang so sor 'phrin bcol rnams byas pa'i dus su gang bcol ba bzhin chos skyong so sos bsgrub nges pa'i
yid snang gsal bar byung zhes gsung ba dang / skyed lhas mgon khang du bka' bsgo gnang ba'i dus su brag gi dbus nas Da ma ru dang / dril bu dang / rkang gling gi skad
phra mo zhig dang / lhag par dril bu g.yer kha'i sgra sil chom du byung ba ni der yod kyi sku 'khor kun gyi mthun snang du grub pa thos zhes kyang grags shing / de nas klu
rgyal gtsug na rin chen la chab gtor klu gtor dang bum gter 'jug pa sogs mdzad nas skye dgu rnams la bde skyid bla na med pa 'byung ba'i 'phrin bcol rgya chen po mdzad
de/ de rjes sa lo thams cad mkhyen pa'i dus chen chu stod zla ba'i tshes bcu

dang nye ba rdo rje phur pa'i sgrub mchod tshugs par brtsams pa na/ de nyid kyi gar 'chams/ bris thig dbyangs rol sogs gdung sras sku mched gnyis kyis thog drangs 'dus pa'i
tshogs rnams la sngar las kyang zhib cing mtha' chod par stsal nas/ 'das ma 'ongs kyi bslab bya lung bstan mtha' yas pa zhig mdzad cing / lo de'i phur pa sgrub mchod kyis
'dul gyi gar 'chams kyi rol dpon la yang phebs te/ de dus 'khon rog gi thugs dam ma'i rdo rje phur pa'i sku brnyan nang du bzhugs pa'i bcom ldan 'das rdo rje gzhon nu'i
sku mi tshad tsam zhig kyang gsar du bzhengs nas sngags 'chang nyid kyis phyag nas dang bkra shis mnga' gsol rgyas par mdzad de ma 'ongs pa'i gdul bya rnams 'phrin las gong
'phel du 'gyur ba'i rten 'brel thams cad sgrig par mdzad pa yin no zhes thos la/ de skabs nas gzhan ngor gsol dwangs zhan pa'i rkyen gyis sku shed je chung je chung la
song ba'i tshul bstan pa na/ bdag nyid chen po dpon slob nyung shas shig gis lhun grub pho brang du sku mtshams ha cang dam pa ma yin pa zhig mdzad nas bzhugs pa'i tshe/
zhabs 'bring pa rnams kyis deng sang mtshan ltas la sogs pa ji ltar byung / sku shed ji chung du 'gro ba 'di la blo bde ba zhig gtan nas mi 'dug pas/ lo 'di la sku dog
bzhin ni med lags sam zhes zhus pa na/ rje nyid kyi gsung las/ deng sang rmis ltas la sogs pa gang yang ma byung / kha sing lam 'bras bshad pa'i skabs snga dro khri steng
du lam dus len gyis bsdad pa'i tshe/ nam mkha' nas dar sna lnga ring

po zhig nged kyi mdun du khra tshub kyis skyur byung ba la/ de 'dzin par brtsams pa'i tshe/ yang nam mkha' la khra tshub kyis brdogs 'gro ba de 'dra lam 'bras ma grol bar gyi
snga dro phal che ba la byung zhing / kha rtsang nye stabs sag sar phyin pa'i dus su/ sa skya'i rgyab ri dang gdan sa dan gyi stod phyogs rnams su lha'i rigs mang po phung
phung 'dus nas/ lag na dar lcog dang 'phan gdugs rgyal mtshan sogs dang / rol mo'i rigs mang po khyer zhing de dag gi bar mtshams na nam mkha' 'gro ma yin zer ba'i 'bag
gyon pa 'dra ba mang pos gar byed pa dang / gzhan yang de rnams kyi khrod nas mi nag dung long can dag gis 'o cag la dar dkar gyi g.yab mo ling ling 'debs pa sogs mthong
snang ya mtshan che ba 'ga' re btud nas byung yang / de tsam rang la ni brtag dpyad cher med las che/ gang ltar da lo sa lo thams cad mkhyen pa nyid zhal bzhugs pa'i
dus bzhin sku 'khor mang po dang bcas dus skabs phal che thar rmi lam du 'byon pa zhig 'dug pas/ nged rang 'di phyi bar do gsum du khong rang la gsol ba rtse gcig tu btab
pas chog mod/ gzhan dog cha yod med ci shes zhes gsung bar grags shing / de skabs nas gdan sa chen po dang gtsang phyogs kyi dgon so sor yang sku rim rgya che ba mdzad kyang
/ sku khams la skyed du mngon pa ma byung nas sku mtshams kyang cung zad dam par mdzad cing / byas 'gyur nas sngags 'chang nyid la mi phyed pa'i dad pa dang ldan pa'i
sgrub chen kun dga' don grub kyang zhabs drung du 'bod par mdzad la/ dus der yang thugs dam zab

mo la rtse gcig tu bzhugs shing / skabs shig dge slong kun dga' ba la/ khyod kyis e mthong ba 'dug lha khang chen mo dang phun tshogs gling gi steng 'di thams cad na ga nas
'ong cha med pa'i dar gdugs rgyal mtshan ba dan sogs khyer ba'i lha'i bu mang pos khrig mer gyis gang zhing / rol mo'i sgra chen pos sa skya'i lung pa thams cad bkang nas
'dug pa e ma ya mtshan che zhes gsungs shing / dbu dang phyag gis brda mang po zhig mdzad kyin 'dug pa la/ dge slong pas gang yang zhu ma nus shing / de dang dus mtshungs
su gzim khang gi mdo phug thams cad dri bzang khyad par can zhig gis khyab par byung ba dang / de nas gro bzhin zla ba'i tshes bzhi'i nyin sngags 'chang nyid dge slong
kun dga' don grub dang bcas lhun grub pho brang gi dbang khang gi gdugs la bzhugs pa'i tshe rje nyid phyag thal mo sbyar spyan bar snang la khor mor gzigs shing zhal 'dzum
'dzum mdzad pa dang / de ma thag sngar gyi dri 'dra ba'i dri zhim khyad par can zhig thul gyis byung ba'i tshe/ dge slong pas ci 'dug lags zhus pas/ bdag nyid chen po
thugs dges spro chen po dang bcas a re dga'/ sa lo chen po dang birWa pa slob dpon padma gsum phyag sbrel mdzad nas 'byon pa'i rjes su grub thob rigs 'dzin mang po yang khrom
tshogs su 'byon pa dang / bde kye gsang gsum/ phur pa/ rnal 'byor ma sogs nged rang gis sgrub mchod byas pa'i dkyil 'khor gyi lha tshogs rnams kyang byon 'dug gzhan
yang sangs rgyas byang sems nam mkha' gang bar bzhugs 'dug pa skyabs su

mchi zhes gsungs shing thugs spro ba chen po mdzad kyin 'dug pa na/ dge slong pas kyang spyan chab phyung ste phyag mang du phul ces thos la/ de ltar zla ba phyed gnyis lhag
tsam gyi bar du gzhan ngor gsol dwangs zhan pa'i tshul gyis tshogs 'khor sogs rags pa rnams kyi rgyun snga mo nas gcod par mdzad kyang / rgyal yum dam pa bkra shis dpal
gyi bu khrid kyis nan zhus mdzad pa la brten nas/ mdzo zho la bye kar btab pa gsol dkar chung ngu re tsam zhag 'ga' re'i bar du gsol bar mdzad cing / de rjes de yang gcod
par mdzad de/ gsol ja nag po cung zad re dang / nang mchod cung zad tsam re ma gtogs gzhan gang yang ma gsol bar zhag bcu gnyis tsam gyi bar du bzhugs par grags shing /
de dag gi skabs thams cad du nam mkha' bai DUrYa'i mdog ltar shin tu dwangs pa la nyi ma'i 'od zer sngar bas kyang gsal zhing / 'ja' sna lnga'i ri mo'i dbyibs 'khor lo dang
nor bu sogs ngo mtshar can sna tshogs kyis nam mkha'i khyon thams cad khyab pa dang / lha'i me tog gi char bsam gyis mi khyab pa dus rtag tu 'bab pa sogs ngo mtshar ba'i
ltas dpag tu med pa dang bcas zla ba bdun pa'i tshes bcu'i nyin mo mchod pa rgya chen po yang shom gsungs shing / zhing gzhan du gshegs par brtsams pa na/ dge slong kun
dga' don grub pas phyag mang du btsal zhing / da dung bstan 'gro'i don du zhabs pad brtan par bzhugs dgos shing / ci ste mi bzhugs na dag pa'i zhing khams gang du gshegs/
gzigs snang ngo mtshar can ci 'dra byung lags zhes zhus pa na/ nyid kyi

gsung las/ ci zer lo drug cu re brgyad tshe ring po min pa e yin/ bstan pa dang sems can gyi don yang rgya chen po grub/ da ni dag pa'i zhing khams bde ba can zhes bya ba'i
ngo mtshar rmad du byung ba'i zhing khams kyi bkod pa phun sum tshogs pa de nyid kyi dbus na/ sangs rgyas 'od dpag med la sangs rgyas byang sems mang pos bskor ba dang /
slob dpon padma/ sa skya'i rje btsun gong ma lnga/ sa lo thams cad mkhyen pa rnams kyang bzhugs/ rgyun ring po 'dug long med ces gsungs shing / 'on kyang tshes bcu de nyid
la gshegs na sa lo chen po'i dus dran gyi mchod pa bag la zha bar gyur dogs pa dang / dge slong pas kyang gsol ba btab pa la dgongs nas sku tshe'i 'du byed cung zad bsring
ba mdzad de/ de nas gro bzhin zla ba'i tshes bcu gnyis kyi nyi ma ri rtse la bzhud la nye ba na/ gzugs sku bsdu bar brtsams pa'i tshe da rang gsol ba mi thebs pa 'dra
snyam nas gdung sras sku mched kyang spyan drangs nas zhabs drung du phebs pa na/ thugs sras rgyal tshab dam pa sngags 'chang grags pa'i mtshan can gyi phyag g.yas pa la
bdag nyid chen po'i phyag gis bcang bcangs pa lan gnyis mdzad nas/ sa skya'i sde bstan pa la skyag re ba skyed cig ces nyis btud du bka' stsal nas/ de ma thag sku cung
zad bsrangs te sa lo thams cad mkhyen pas dam rdzas ril bu tshan gcig bzhes par mdzad 'phral zhing khams 'di'i mdzad pa re zhig rdzogs nas/ zhing khams gzhan du gdul bya
rgya che ba la dgongs te/ rtag 'dzin can rnams nges 'byung bskyed pa

dang / le lo can rnams brtson 'grus la bskul ba'i phyir/ sngags 'chang bla ma de nyid dgung lo re brgyad du phebs pa shing pho spre'u'i lo gro bzhin zla ba'i dkar po'i phyogs
kyi tshes bcu gnyis la/ rgyud sde rnams nas 'byung ba'i 'da' kha ma'i rnal 'byor zab mo gsal 'debs par mdzad de/ thun mong du snang ba'i gzugs sku de nyid kyi bkod pa
chos dbyings su bsdu ba'i tshul bstan to/ /de'i dus su bdag nyid chen po la mi phyed pa'i dad pa dang ldan pa rgya mkhar rtse'i chos rgyal chen po bsod nams lhun grub la
mnal ltas dang gzigs snang 'dres pa zhig la sngags 'chang nyid gsal bar byon nas/ deng phyin chad nga dran pa byung na sku 'di la gsol ba thob cig ces gsungs nas/ rgyal rtse
rtse rgyal gyi mgon khang gi mgon po'i sku de la thim pa'i snang ba shin tu gsal bar byung ba dang / yang shab pa rab 'byung pa 'bul dpon shAka blo bar grags pa de nyid
khams kyi lung pa zhig tu yod pa'i dus nyin gcig mthong snang la/ bdag nyid chen po de nyid bzhugs gdan dkar po gru bzhi pa zhig gi steng na bzhugs pa'i zur bzhi bteg
nas nam mkha' la gshegs pa mngon sum du mthong ba sogs 'di dag ni sngon sa skya pa chen po byang gi skya bo kha gdangs su zhing gshegs pa'i tshul bstan pa na/ slob ma rnams
la sku'i bkod pa mi 'dra ba mang du bstan nas dag pa'i zhing du gshegs pa dang tshul mtshungs par shes par bya'o/ /de ltar tshes bcu gnyis kyi nub mo nas bzung ste bcu
bzhi'i bar du 'od gsal ma bu ro gcig tu 'dres pa'i spros pa'i tshogs thams cad nye bar zhi zhing / mtha' dbus

thams cad dang bral ba'i gsal stong zung 'jag gi ngang du mnyam par 'jog pa mdzad nas/ de nas bcu bzhi'i tho rangs su babs pa na sku gdung gi nye skor na bzhugs pa kun gyis
gsan pa'i thag sgra shin tu che ba dang bcas te/ dbu gtsug gi thod pa sor gang tsam zhig gtsug tor gyi tshul du 'phags pa la byang sems kyi zil pa phrom me ba dang bcas
par gyur nas/ de dang dus mnyam du sngar gyi 'od gsal las bzhengs te/ dpa' bo dang rnal 'byor ma'i tshogs du ma'i bsu ba dang bcas mdo nas bshad pa'i bde ba can nam/ sngags
nas bshad pa'i mkha' spyod dag pa'i zhing du bde bar gshegs pa yin no/ /'dir smras pa/ kye ma kyi hud 'dzam gling ljongs 'dir ni/ /thub dbang skyes mchog lan gnyis 'da'
tshul bstan/ /gdul bya'i yid bde ma lus 'phrog mdzad pa'i/ /brtse ldan khyod las spros pa srid 'dir su/ /dus der 'jig rten stongs so sngags 'chang rje/ /dus der gdul bya'i
yid bzhin nor bu stor/ /dus der dad can thams cad mig dang bral/ /dus der 'jig rten thams cad mun par song / /mkhas btsun bzang po phyogs re'i snang ba can/ /yongs 'dzin
rgyu skar 'char nub mang na yang / /lung rtogs 'od zer bye bas kun gsal ba'i/ /bstan pa'i nyi ma nub bo sngags 'chang rje/ /skal bzang gdul bya rgyu skar phreng ba yis/
/yongs su gang ba'i lha lam gdan sa cher/ /lugs gnyis 'phrin las snang ba mi stsol bar/ /sngags 'chang skye dgu'i zla ba ci slad gshegs/ /thogs med dus nas smon lam mthu
grub pas/ /

dus 'dir ci mdzad bstan 'gro'i don gyur ba'i/ /yid bzhin nor bu lta bu'i sngags 'chang de/ /slob tshogs rnams kyis rnyed nas glo bur stor/ /rigs gzugs phun tshogs mthu stobs
bsam yas shing / /bstan pa 'dzin skyong spel la rab mkhas pa'i/ /'gro ba'i gnyen khyod lo 'ga' mi bzhugs par/ /bstan pa'i bya ba bshol nas gang du gshegs/ /rgyal ba dges
pa'i spyod tshul lhur mdzad pa'i/ /skyes mchog 'di 'dra lha yi bla ma zhes/ /lha bu rnams kyis me tog sil ma dang / /'ja' 'od shing rtas bsus nas yud kyis gshegs/ /dmigs
med thugs rjes rang don kun bor nas/ /rtag tu gzhan don 'ba' zhig bsgrub pa khyod/ /da ni 'gro ba'i don mdzad rdzogs gyur tam/ /min na bu slob 'bor ba 'di phod dam/ /'on
kyang mthong ba don ldan khyod sku yis/ /brtse med zhing 'dir 'dor ba'i tshul ston pa/ /tshad med thugs rje'i skyon du mi 'tshal gyis/ /zhing 'di'i gdul bya'i skal ba'i
skyon du zad/ /sngags 'chang thams cad mkhyen pa khyod gshegs pas/ /dbang bskur rjes gnang bka' gtad su la zhu/ /rgyud dang man ngag zhal shes su yis 'byed/ /phyag len phra
mo'i tshogs rnams su la 'dri/ /mgon khyod bstan pa'i bya bas thugs bskul nas/ /yang yang spyan gyis gzigs shing phyag reg pa'i/ /gtsug lag khang dang rten gsum ngo mtshar
rnams/ /da lta grogs med so sor skye ba 'phel/ /'dren mchog khyed kyi zhabs drung gnas bcas nas/ /'dzum zhal mngon sum mthong ba'i skabs bral ba'i/ /bsod nams dman pa'i
rjes

'jug bdag 'dra la/ /mi mngon dbyings nas gzigs shig sngags 'chang rje/ /dad pas khyod kyi bris 'bur sku brnyan la'ang / /yang yang 'dud cing gus pas gsol btab kyang / /rmi
lam tsam du'ang zhal dkyil mo ston par/ /kye ma bdag gis mtshams med las bsags sam/ /sprul pa'i skyes mchog khyod kyis bstan 'gro phyir/ /sku srog nyid kyang gtong la mi
zhum pa'i/ /rlabs chen mdzad pas bstan pa spel ba'i rgyun/ /'di 'dra mthong bas bdag sems dbang med 'phrogs/ /phyogs 'di'i skye dgu mtha' dag da lta'i bar/ /bde la 'khod
pa khyod kyi drin yin kyang / /kyi hud da ni bu tsha ngan pa yi/ /pha ma'i drin bzhin brjed pa 'di la gzigs/ /da ni khyod kyi rgyal tshab thugs kyi sras/ /bdag gi bla ma
'jam dbyangs sku mched kyang / /kun gyis mi mngon dag pa'i zhing gshegs nas/ /kyi hud bdag cag slob tshogs 'dir lus so/ /mkhyen brtse nus ldan khyod kyi mdzad 'phrin rgyun/
/ngo mtshar mtha' dag bdag gis skyong ngo zhes/ /rlom sems 'di 'dra mi rnams rnam thar la/ /spre 'u dag gis 'gran dang khyad par ci/ /'on kyang lhag bsam dag pas khyed
bskul nas/ /sa skya'i sde dang bstan pa gdung brgyud bcas/ /yar ngo'i zla ltar rgyas par gyur snyam pa'i/ /bsam pa dge 'dis sngags 'chang dges gyur cig /dam pa khyod kyi
ngo mtshar rnam thar cha/ /mtshon pa tsam zhig bdag gis bkod pa 'dis/ /rjes 'jug thams cad dad pa rab g.yos nas/ /kun la bla ma'i byin rlabs 'jug par shog /khyad par thub
dbang

rgyal tshab sa skya pa'i/ /bstan dang bstan 'dzin dgon gnas dang bcas pa/ /skyes chen gang gi drin las byung ba'i tshul/ /shes nas byas shes drin gzo bskyed gyur cig /las ngan
dbang gis dus kyi mthar skyes pa'i/ /rmongs pa bdag dang bdag la ltos bcas rnams/ /'brel tshad don ldan sngags 'chang yab sras kyis/ /'di phyi'i don kun 'grub par byin
gyis rlobs/ /zhes kyang shugs 'byung du gsol ba btab pa'i bar skabs kyi tshigs su bcad pa'o/ /de nas re zhig gi bar du sku gdung rin po che de nyid lhun grub pho brang
de nyid du mchod rten gyi khang bu brtsegs par bzhugs su gsol zhing / de nas rgyun mi ring bar gdung sras 'jam pa'i dbyangs sku mched kyis sngags 'chang nyid kyi dgongs pa
rdzogs thabs su nyid kyi sku brnyan gser zangs las grub pa ngo mtshar can thog tshad ma la lam zab bla ma brgyud pas bskor ba dang / khyad par sngags 'chang chos kyi rgyal
po nyid kyi sku gdung bzhugs pa'i rnam rgyal mchod rten rgyu rin po che dngul las grub cing bzo khyad rmad du byung ba rin po che bsam gyis mi khyab pa'i phra rgyan gyis
spras shing dpangs shin tu mtho ba/ mthong na mi mthun pa med pa de nyid gsar bzhengs mdzad de/ sku gdung rin po che spyan drangs nas der bzhugs su gsol zhing / mchod
pa'i bye brag bsam gyis mi khyab pa bsham ste/ gdung sras 'jam pa'i dbyangs sku mched kyis gtso mdzad rdo rje 'dzin pa du mas rab tu gnas pa rgyas par mdzad pa'i tshe/ spyan
dbye'i skabs su rten rnams la nyi ma shar zhing / nam mkha' shin tu dwangs pa la lha rnams kyis me tog

gi char chen po phab pa dang / 'ja' 'od kyi gur phub pa la sogs pa ngo mtshar ba'i ltas du ma dang bcas te bkra shis dang byin rlabs kyi gzi 'od 'bar bar bzhugs te/ slar yang
srid pa ji srid pa de sring du 'jam pa'i dbyangs kyi rnam sprul rim par byon te/ gdul bya gang la ci 'dul gyi rnam par bstan nas phrin las rgyun mi chad cing lhun gyis
grub pa'i rten 'brel phun sum tshogs pa 'grig pa yin no/ /de ltar sku gdung rin po che de nyid mi lo nyi shu'i bar du ril por bzhugs shing / de nas sngon 'jam pa'i dbyangs
sku mched la sngags 'chang nyid kyi gsung las/ bla ma dge ba'i bshes gnyen gyi pur ril po yun ring 'jog pa 'di legs rgyu med de/ ma 'ongs pa bstan pa nyams pa'i dus su
bla ma'i pur srang bar gyi khyi sogs kyi zas su 'gro ba yang srid pas/ nged kyi rus bu 'di dang tsho ni myur du bzhu ba gal che'o zhes yang yang gsung ba zhig yod pa gdung
sras sku mched gnyis kyi thugs dkyil du bcangs nas/ shing pho 'brug gi lo shar ba na sku gdung rin po che bzhu la phul te/ gdung tsha rnams dngul gdung rin po che de nyid
du bzhugs su gsol zhing / de dang dus mtshungs par sems dpa' chen po sngags 'chang grags pa blo gros rgyal mtshan dpal bzang pos bdag nyid chen po'i dgongs pa rdzogs
thabs su rigs 'dzin bla ma brgyud pa'i gtsug lag khang gsar bzhengs mdzad pa de'i rten gyi gtso bo la sngags 'chang chos kyi rgyal po'i nang rten dngul gdung yid bzhin gyi
nor bu de nyid spyan drangs te/ deng sang gi bar du 'gro ba rnams kyi mchod pa'i

gnas su bzhugs pa 'di nyid yin no/ /smras pa/ 'gro la bde skyid ma lus 'byung ba'i gzhi/ /sangs rgyas bstan pa rin chen skyong ba la/ /la la mkhas pa'i sgo nas bstan pa 'dzin/
/'ga' zhig mthu rtsal nus pa'i sgo nas te/ /la la btsun pa'i brtul zhugs kyis 'dzin cing / /kha cig stobs dang chab srid phun tshogs kyis/ /'dzin par bshad kyang sngon
byon bstan 'dzin gyi/ /skyes chen phal la phyogs re ldan mang yang / /gang zag gcig la bstan 'dzin thams cad kyi/ /rnam thar tshang ba sngags 'chang 'di nyid tsam/ /yin
par yongs 'dzin dam pa 'di nyid kyi/ /rnam thar kho bos byas pa'i ngo mtshar rgya mtshor bltas pas shes/ /zhes kyang rang babs su smras so/ /de rnams kyis dus mchod bla
brang pa'i gdung rabs byon tshul mkhas pa'i dbang po dkon mchog lhun grub kyi gdung rabs ya rabs kha rgyan las ji ltar 'byung ba bzhin bstan zin nas/ da ni de nyid kyi kha
skong cung zad brjod par bya ste/ de la yang gnyis te/ rtse gdong pa'i gdung rabs byung tshul bstan pa dang / dpal ldan sa skya nyid du gdung rabs rgyun mi chad par byon
pa'i tshul bshad pa'o/ /dang po la yang tshigs bcad kyi sgo nas mdor bstan pa dang / de'i don cung zad phye ba gnyis las/ /dang po ni/ kun dga' bsam grub btsun mo ma gcig
sras/ /kun dga' bde legs bkra shis zhes bya 'khrungs/ /kun dga' bde legs btsun mo bya bzang ma'i/ /sras la 'jam dbyangs bsod nams lhun grub dang / /tshe dbang hor sogs
bsod nams rgyal mtshan dang / /'jig rten rgya hor zhes bya rnam gsum

byon/ /'jig rten rgya hor btsun mo stag lung mar/ /sras gsum 'khrungs pa da lta bzhugs 'di'o/ /zhes so/ /gnyis pa de'i don cung zad bshad pa ni/ 'jam dbyangs kun dga' bsam
grub kyis btsun mo zhig khab tu bzhes pa la sras 'jam dbyangs kun dga' bde legs bkra shis 'khrungs pa ni/ gzhon nu nyid nas dam pa'i skyes bu mang po las gsan pa ci rigs
pa mdzad de thugs dam la brtson par bzhugs shing / rnal 'byor dbang phyug gis rjes su bzung bar yang grags la/ mthar dgung lo bzhi bcu bzhes pa'i tshe bde bar gshegs so/
/bdag chen des bya bzang pa'i sras mo dpal bu khrid bya ba btsun mor bzhes pa la/ da lta dgung lo nga dgu'i steng na bzhugs pa'i 'jam dbyangs kun dga' bsod nams lhun grub
dang / gzhon nu la gshegs pa'i tshe dbang hor sog bsod nams rgyal mtshan zhes bya ba dang / 'jig rten rgya hor dang gsum 'khrungs pa de dag gis mdzad pa'i cha rnams ni so
so'i rnam thar du blta'o/ /de gsum gyi nang nas gcung 'jig rten rgya hor gyis stag lung pa'i sras mo khab tu bzhes pa la sras gsum 'khrungs pa ni da lta yod pa'i gdung
sras sku mched 'di dag go /de dag gis rtse gdong pa'i gdung rabs byon tshul bstan zin nas/ da ni dpal ldan sa skya nyid du gdung rabs rgyun ma chad par byon zhing 'byon par
'gyur ba'i tshul bshad par bya ste/ 'di la yang tshigs bcad kyi sgo nas mdor bstan pa dang / de'i don rgyas par bshad pa gnyis las/ dang po ni/ ngag dbang kun rin btsun
mo gdong dga'

ma/ /lha gcig dkar mo legs 'dzom zhes bya'i sras/ /grub pa'i dbang phyug bsod nams dbang po dang / /btsun mo gnyis pa slar yang gdong dga' ma/ /bkra shis dpal gyi bu khrid
ces bya'i sras/ /'dzam gling rgyan mchog grags pa'i mtshan can 'khrungs/ /gang de'i btsun mo byang phyogs rgyal po'i lcam/ /lha sras bsod nams rgyal mo zhes bya'i sras/ /'jam
dbyangs sprul pa mthu stobs dbang phyug dang / /rgyal sras ngag dbang kun dga' dbang rgyal mtshan/ /yon tan bral yang dam pa'i rigs skyes pa'i/ /sngags 'chang ngag dbang
kun dga' bsod nams rnams/ /sngon du byon dang da lta rtag bzhugs pa'i/ /dus mchod bla brang gdung brgyud rim pa ste/ /phyis nas 'byon 'gyur bsam gyis mi khyab pas/ /sangs
rgyas bstan pa yar ngo'i zla ba ltar/ /'phel zhing rgyas par 'gyur zhes shes par bya/ /zhes so/ /gnyis pa de'i don rgyas par bshad pa ni/ bstan pa'i nyi ma sngags 'chang
ngag gi dbang po kun dga' rin chen bkra shis grags pa rgyal mtshan dpal bzang po zhes bya ba de nyid kyis btsun mo gsum khab tu bzhes pa'i dang po shar gling pa'i bu
sring mo ma gcig bsod nams dpal 'dzom rgyal mo bya ba la lha lcam tshe ring bu khrid dang / lha gcig dpal 'dzom rgyal mo zhes bya ba gnyis 'khrungs pa'i che ba ni/ dge
bsnyen ma sngags kyi nus pa sogs che zhing / 'gro ba nad gdon gyis gzir ba spyi dang / lhag par rims nad sogs la slob dpon ma 'dis srung ba gnang ba tsam gyis gtan mi 'byung
bar grags pa deng sang yang rin chen sgang na bzhugs pa

'di'o/ /yang sngags 'chang bla ma kun dga' rin chen gyi btsun mo gnyis pa gdong dga' ma bsod nams legs 'dzom dkar mo zhes bya ba la/ sras lcam sring bzhi 'khrungs pa'i gcen
po ni bdag la bka' drin che ba'i bla ma gsum gyi nang tshan 'jam mgon grub pa'i dpa' bo padma'i rnam sprul 'jam pa'i dbyangs byams pa dpal ngag dbang bsod nams dbang po
grags pa rgyal mtshan dpal bzang po zhes mtshan yongs su grags pa de nyid de/ bdag nyid chen po 'di ni yab sngags 'chang chos kyi rgyal po dgung lo bzhi bcu rtsa gsum du
phebs pa sa mo lug gi lo mchu zla ba'i dkar po'i phyogs kyi tshes gnyis/ res gza' zla ba dang skar ma khrums smad la yod pa'i tho rangs kyi dus su dpal sa skya'i lha khang
chen mo'i yang steng nor rgyas zhes bya ba'i gnas mchog de nyid du ngo mtshar ba'i ltas du ma dang bcas 'khrungs pa yin te/ de yang 'di nyid lhums su zhugs nas ma bltams
kyi bar du yum la nyin mtshan kun tu chos skyong rnams 'bral med du gnas pa yin snyam pa'i 'jigs ngam dang dga' ya le ba rgyun du byung bar grags pa dang / bltams nas kyang
sku na shin tu phra ba'i dus su zhabs skyil krung dang / phyag gnyis thugs kar chos 'chad kyi phyag rgya mdzad de bzhugs pa sngags 'chang chos kyi rgyal pos gzigs nas/
'jam dbyangs yin zer bar 'dug khyed rnams kyis gtsang sbra dang bca' gas thon par gyis zhes gsungs pa dang / sku lcog la bzhugs thub pa tsam gyi skabs su sku drung na
su yang med pa'i skabs shig tshe/ sngags 'chang chos kyi rgyal po

phebs nas zhabs 'bring pa rnams la/ khyed rnams kyis bu tsha la bca' ga cher mi byed 'dug na'ang 'di rang la grogs 'grul btub cig slebs 'dug ces gsungs pa la/ zhabs 'bring
pa rnams kyis grogs de nyid su lags zhus pa na/ sngags 'chang nyid kyi gsung gis/ de pu tra yin pa 'dug ces gsung bar grags pa la sogs pa mdor na gzhon nu'i dus nyid nas
dam can pu tra chen po 'bral ba med pa'i tshul gyis 'phrin las rgya chen po bsgrubs pa zhig yin no zhes thos la/ de nas yon tan gyi phyi mo 'bri klogs la sogs pa rnams ni
gzigs pa tsam gyis thogs med du mkhyen cing mthar phyin nas rim gyis yab rje chos kyi rgyal po nyid kyi drung du/ rje btsun sa skya pa'i yab chos yang phur rnam gnyis/ bde
kye gsang gsum/ yo ga bya spyod rdo rje'i chos skyong rnams dang bcas pa'i dbang lung man ngag cho ga phyag len dbyangs rol gar 'chams la sogs pa kun la byang chub par
mdzad de/ de nas dgung lo bcu gcig bzhes pa sa mo sbrul gyi lo/ /spyan snga tshul khrims 'bar gyi rnam par sprul pa lo nas spyan snga rin po che ngag dbang chos kyi grags
pa'i drung du dpal lo dgon pa'i gtsug lag khang ga la ba der lam thams cad kyi rtsa ba rab tu byung ba dge tshul gyi sdom pa rnam par dag pa nos shing / de nas brtsams
te lhag pa tshul khrims kyi phung po mig 'bras ltar gces par bzung nas/ bslab bya phra zhing phra ba kun la yang ma nyams par spyod pa zhig yin la/ de nas bdag nyid chen
po 'dis dgung lo bcu phrag gcig dang nyag ma gnyis tsam bzhes pa lcags pho rta'i lo bdag

nyid chen po sa skya paNDi ta chen po'i chos kyi khri ga la ba der bstan pa'i bdag por mnga' gsol te/ de'i skabs su bdag nyid chen po 'dis bstan bcos chen po thub pa'i dgongs
pa gsal ba zhes bya ba/ 'dus pa'i 'khor tshogs bsam gyis mi khyab pa zhig la/ dag gsal snyan pa'i gsung gis nyi ma gsum gyi bar du bshad pas/ der 'dus kyi skye bo thams
cad yid 'phrog par gyur cing / de nas bdag nyid chen po 'di dgung lo bcu dgur phebs pa'i tshe/ chos kyi rje nam mkha' dbang phyug pas mkhan po dang / las kyi slob dpon
rje mgon po rin chen dang / gsang ston rje byams pa bkra shis pas mdzad cing / gzhan yang grib tshod pa dang grogs dan pa gnyis lo phu nas dge slong bgres pa gnyis kyis mdzad
de/ de ltar gzhi byes kyi dge slong nyer lnga lhag tsam 'dus pa'i dbus su bdag nyid chen po sa skya paN chen gyi bsnyen rdzogs kyi sdom rgyun de nyid bzhes te bsnyen
par rdzogs pa dge slong gi dngos po phyin ci ma log pas thugs rgyud phyug par mdzad do zhes thos la/ de dag gi gnas skabs rnams su bdag nyid chen po 'di nyid kyis mdo phyogs
la gsan sbyong rgya chen po mdzad de/ /rje 'di dgung lo bcu phrag gnyis dang bzhis lhag par phebs pa chu pho rta'i lo gsar du shar ba na tshogs chen por mgon po byams
pa'i mngon rtogs rgyan sogs byams chos sde lnga/ dam pa chos kyi grags pa'i rnam 'grel sogs tshad ma sde bdun/ gzhan yang chos rje sa paN gyi sdom rigs gnyis sogs po ti
brgya dang bcu gcig tsam zhig la sbyor bkod gsung bshad

sogs kyis bstan pa'i rnam gzhag phul du phyin pa mdzad cing / de lta bu'i bdag nyid chen po 'dis yongs 'dzin dam pa rnams las zab rgyas gsan pa rgya mtsho'i pha rol du son
par mdzad pa'i tshul ni/ thog mar yab rje chos kyi rgyal po sngags 'chang kun dga'i mtshan can nyid kyi drung du bcom ldan 'das rdo rje gzhon nu/ yang dag mar me dgu pa/
bde kye gsang gsum/ bdag med ma rnams kyi dbang sogs smin byed dbang gi rnam grangs du ma zhig dang / gzhan yang rdo rje bdag med ma'i byin rlabs dang / nA ro mkha' spyod
kyi byin rlabs sogs dang / chos skyong che chung / las mkhan pu tra ming sring gi rjes gnang sogs rjes gnang gi rigs bsam gyis mi khyab pa zhig dang / yang gsung ngag rin
po che lam 'bras bu dang bcas pa'i gdams pa sogs grol byed khrid kyi rnam grangs shin tu zab pa du ma rgyab chos kyi lung dang bcas pa dang / gzhan yang lung gi skor la
rje btsun gong ma lnga'i bka' 'bum/ rdo rje'i 'chang kun dga' bzang po'i bka' 'bum/ kun mkhyen bsod nams seng ge'i bka' 'bum/ sa lo thams cad mkhyen pa'i bka' 'bum/ jo bo'i
chos chung brgya rtsa rnams kyi lung gi rigs bgrang bar dka' ba lta bu zhig gsan cing / mdor na dgung lo nyer drug bzhes pa tshun chad sku dang grib ma'i tshul du 'bral
med du bsten nas/ lugs gnyis kyi bka' drin tshad med pas bskyangs pa la brten/ nyid kyi bla ma rnams kyi nang nas sngags 'chang chos kyi rgyal po nyid la mchog tu dad
gus che bar mdzad cing / gzhan yang bdag nyid chen po 'dis yongs 'dzin dkon

mchog dpal ldan gyi drung du gshed dmar lha lnga'i dbang sogs dang / sgrub thabs brgya rtsa'i rjes gnang / dmar po skor gsum gyi rjes gnang / tshe dpag med dkar po'i rjes gnang
sogs dang / gzhan yang bde mchog dkar po'i tshe khrid/ gshed dmar spros med kyi khrid/ rwa lugs kyi rnal 'byor bzhi'i khrid/ rwa rtse sems 'dzin/ rtsa dbu ma'i khrid/
zhen pa bzhi bral gyi khrid sogs zab cing dkon pa'i chos kyi rnam grangs mang du gsan nas thugs su chud par mdzad/ yang spyan snga rin po che 'jam dbyangs dkon mchog rgya
mtsho'i drung du gsung ngag rin po che lam 'bras bu dang bcas pa'i gdams pa zab mo dang / 'di'i bla ma brgyud pa'i rnam thar rnams kyi lung / lam 'bras glegs bam dkar
chag nang bzhin gyi lung sogs dang / lam zab sogs cha lag rags rim rjes gnang zur bka'i rigs bgrang ba las 'das pa zhig gsan cing / gzhan yang sems dpa' chen po chos 'od
zer/ rje lung rigs rgya mtsho/ rje gzhon nu blo gros/ mdog lo phu dang dge chu'i gdan sa pa gnyis/ gter ston rin po che sogs grags pa dang ma grags pa'i bla ma du ma zhig
bsten nas bka' gdams/ kye rdor/ chos skyong gur zhal/ gsang sngags snga 'gyur sogs kyis bsdus pa'i dam pa'i chos mu mtha' med pa zhig gsan par mdzad cing / der yang ma zad
bdag gi bla ma dus gsum sgrib med du gzigs pa'i rgyal ba mus pa chen po sangs rgyal mtshan gyi drung du yang 'khor lo bde mchog gi chos skor yongs rdzogs shig gsan par

bzhed de/ rje mus chen nyid ngam ring rgyal po'i pho brang na bzhugs pa'i skabs shig bdag nyid chen pos thugs dam dang bcas rkang mgyogs shig ched gtad gnang ste/ spyir nged
kyi 'dod chos rnams dbus gtsang gi ljongs 'dir 'tshol lugs byas pas blo kha khengs pa tsam byung yang / bde mchog gi skor 'di sngar yan re ba bzhin ma byung ba khyed mus
pa tsho brgyud pa gtsang zhing bde mchog skor la 'dris pa zhig yin pas/ de skor gyi chos bka' yongs su rdzogs pa zhig ngos la zhu dgos 'dug pas bstan la dgongs pa'i thugs
khur bskyed pa rang gal che che zhes pa'i bka' dam nan chags phebs 'dug pa sogs mdor na zab mo'i chos gsan pa la dus khor yug tu 'bad rtsol gzhan las ches che ba mdzad
de/ gsan pa de dag kyang don dang ldan par bya ba'i phyir rtse gcig tu bsgom sgrub la bzhugs pa'i tshul ni/ de yang gdan sa chen po/ dge sdings bkra shis bsam 'grub/ byas
'gyur rdo rje'i brag rdzong / phu ri glang brag gi ri khrod sogs su thugs dam zab mo la rtse gcig tu bzhugs nas yi dam zhi khro du ma'i gsung bsnyen dang / lhag par chos
skyong gi rtsa sngags snying po nye snying rnams la bye bsnyen sogs gsung bzlas mang du mdzad pas mthu dang nus pa'i mnga' bdag tu gyur cing / yi dam zhi khro du ma dang
/ rdo rje'i chos skyong du mas zhal gzigs shing byin gyis brlabs pa'i mtshan ma mang du brnyes pa yin te/ de yang byas 'gyur du lo gsum lan gnyis gnang ba'i snga ma'i dus/
shing mgon yid bzhin nor bu'i thugs ka nas 'od sngon po zhig byung ba rje nyid kyi thugs kar thim

pa dang / brag phug me 'bar ba'i khrod na bzhugs pa'i gur gyi mgon po'i sku zil dang ldan pa zhig dngos su gzigs pa dang / gzhan yang bstan srung dbang po rnams kyis dngos
dang rnam 'phrul du mas zhal yang yang bstan pa'i lo rgyus mang du yod kyang 'dir ma spros la/ khyad par pu tra chen po nyid dang 'bral med du bzhugs pa yin te/ nyid kyi
gsung las/ 'dug grogs su pu tra ngo mtshar che/ /zhes gsungs pa dang / kho bo cag gis rje nyid kyi drung du byas 'gyur bla brang nub kyi mgon khang khyad par can der/ gur
mgon lha brgyad/ dpal mgon zhal khra can/ pu tra ming sring gsum gyi rjes gnang rnams zhus pa'i dus/ rje nyid kyi gsung las/ kha rtsang byas 'gyur gyi maNDal na mon pa ming
sring gsum gar byed kyi 'dug pa 'tshub ma zhig tu song nas brag 'di la thim song ba de res rjes gnang 'di byed pa'i rten 'brel du 'dug gsung ba sogs kyis shes so/ /yi
dam zhi khro rnams kyi zhal gzigs pa yang / yang phur/ gur drag bde kye rnams kyi zhal mngon sum du bstan pa'i tshul ngo mtshar can mang du snang zhing / lhag par rdo rje
gzhon nu nyid kyi zhal lan gcig ma yin par yang yang du gzigs shing byin gyis brlabs pa la brten nas rje nyid kyi thugs dam gyi mthil yang lhag pa'i lha 'di kho na la mdzad
pa yin no snyam du kho bo sems shing / de ltar dngos grub kyi mtshan ma brnyes nas grub pa'i rtags mtshan bstan pa'i tshul ni/ spyir bdag nyid chen po 'dis/ zab phu/
rta nag mnga' ris sogs slob dpon rin po che padma'i gnas chen

phal che ba rnams su skam sar chu 'don pa dang / brag la phyag zhabs kyi rjes 'jog par mdzad pa sogs grub pa'i rtags bstan pa'i tshul bsam gyis mi khyab pa zhig yod mod kyang
/ 'dir mang du dogs pas ma bris la/ mtshon pa tsam zhig brjod na/ byas 'gyur rdo rje'i brag rdzong nyid du bla ma lhas rjes su bzung zhing grub pa'i rtags mtshan bstan
pa'i tshul ni/ rje nyid kyis mdzad pa'i slob dpon padma'i rnam thar gyi mjug tu 'di ltar 'byung ste/ grub pa'i gnas mchog byas 'gyur rdo rje'i brang rdzong gi rje btsun
rin po che grags pa rgyal mtshan gyi gzims phug khams gsum zil gnon du spros med kyi dge sbyor ci yang bgyis pa'i tshe/ rgyal gyi zla ba'i nyer lnga'i nub mo rmi lam du sngags
'chang chos kyi rgyal po'i gsung mgur zhig tu/ dben gnas byas 'gyur dpal ri padma 'od/ /sa lo 'jam pa'i rdo rje pad 'byung dngos/ /chu rnams chu mig byang chub bdud
rtsi'i chu/ /za nyal 'chag gi rnal 'byor lus sems bde/ /zhes gsungs pa de dran pas rkyen byas nas/ byas 'gyur gyi ri 'di nyid zangs mdog dpal gyi ri bo dang / gzims phug
de padma 'od kyi gzhal yas khang dngos lta bur gyur pa'i dbus na/ padma'i sdong po yangs shing rgya che ba'i steng du seng ge chen po brgyad kyis bteg pa'i rin po che gser
gyi khri sna tshogs padma dang zla ba'i gdan gyi steng du/ ngo bo rtsa ba'i bla ma yin pa la rnam pa slob dpon rin po che padma 'byung gnas kyi sku blta bas chog mi shes
pa mtshan dang dpe byad kyis brgyan pa'i mtha' skor du/ /rigs 'dzin grub pa'i dbang phyug brgyud pa dang bcas pa bzhugs pa'i

nang nas nam mkha'i snying po dang bdud 'joms rdo rje gnyis gsal zhing / gzhan rnams 'od kyi rnam pa 'dra ba res mthong / res mi mthong ba'i rnam pa can/ yi dam zhi khro rnams
kyi nang nas gur drag dang yang phur gnyis gsal zhing / gzhan rnams gong bzhin/ mkha' 'gro rnams kyi nang nas bde ba'i rdo rje gsal te rigs 'dzin brgyud pa'i zla la 'dug
gzhan rnams gong bzhin/ chos skyong rnams kyi nang nas bram gzugs dang ming don mi 'phrod pa'i khro mo shin tu rngams pa/ phyag g.yas gser gyi spu gri dang / g.yon na
bse'i sgrom bu ser po 'od 'bar ba par bu kha gcod rgyab pa 'dra ba bsnams pa/ dar nag gi gos gser gyi thig le can la sbrul kyi ske rags bcings shing / khram shing sked la
btsugs pa cig 'dug pa de gnyis gsal/ gzhan rnams gong bzhin/ gu ru'i thugs su byon pa'i bud med lnga yang shin tu gsal bar 'dug 'di ni mkha' 'gro sde lnga yin nam snyam/
de la sogs te nyams snang dang 'khrul pa'i bag chags 'dres pa'i snang ba rnam pa sna tshogs snang la rang bzhin med pa me long nang gi gzugs brnyan ltar khra lam me mthong
ba la brten nas/ dad pa'i spu long rab tu g.yos nas mig nas mchi ma lhung zhing lus kyis phyag du ma zhig btsal/ ngag gis spyir gsol 'debs du ma dang / sgos blo chos
su 'gro zhing chos lam du 'gro nges pa de 'khrul pa dang bral ba'am/ ma bral yang ye shes su rtogs pa khyad par skye ba dang tshe rabs thams cad du khyed kyi zhabs drung
du skye ste/ rigs 'dzin bzhi'i go 'phang thob nges

pa zhig khyed mkhyen zhes phur tshugs su gsol ba 'debs kyi 'dug pas/ gu ru rin po che de nyid dges pa'i rnam 'gyur du ma zhig mdzad de/ de nyid kyi thugs ka nas 'od zer sna
lnga 'ja' tshon lta bu zhig bdag gi snying gar thim pa'i snang ba byung bas/ de'i rkyen gyis nyi ma yang shar te byas 'gyur gyi lung pa thams cad 'od kyis gang nas 'dug
pa dang / gnyid sad de shin tu phongs pa cig byung / de ltar rmis pa'i rkyen gyis slob dpon rin po che rje 'bangs nyer lnga rnams la gsol ba 'debs pa'i tshigs bcad gcig kyang
byas yod ces rtsa ba'i bla ma sngags 'chang ngag gi dbang po kun dga' rin chen dang dbyer med pa'i slob dpon rin po che dang / gzhan yang rigs 'dzin rig pa'i bla ma
brgyud pa rnams dang / yi dam zhi khro rdo rje'i chos skyong / mkha' 'gro sde lnga sogs zhal gzigs shing / gdams pa dang rjes su bstan pa mang po nod par bdag nyid chen po
rang nyid kyi zhal gyis bzhes pa 'di ni shin tu yid ches pa'i gnas yin zhing / de dus nyin par sku 'chag pa'i slad du byas 'gyur gyi shar gyi mchod rten la zhabs bskor
la phebs pa'i tshe/ dgon pa'i sprin zam gyi 'og tsam gyi brag lam na yod pa'i zhabs rjes 'di dang / da lta mchod khang na bzhugs pa'i rdo skas kyi sen la byung ba'i zhabs
rjes 'di gnyis kyang 'jog par mdzad pa yin no/ /gzhan yang byang pa chos rgyal chen po'i phyag na yod pa'i slob dpon padma'i gter sku tshe chu ma la gsol ba 'debs par mdzad
pa na/ de las tshe chu dngul chu lta bu skya sram gyis rje nyid kyi phyag mtheb kyi steng du dngos su byung ba

dang / mdor na nang du ting nge 'dzin gyi rtogs pa bsam gyis mi khyab pa mnga' bas mngon shes dang rdzu 'phrul sogs thogs pa med pa dang ldan pa zhig ste/ dper mtshon na lan
cig kho bo cag gis bdag nyid chen po 'di byas 'gyur rdo rje'i brag rdzong na bzhugs skabs shig zhabs drung du mjal bar phyin pa na/ thugs dges pa'i ngang nas nyin rang
por gsung gleng mang du mdzad de nyi ma phyi mor song ba na gsung las/ do nub 'dir bsdad na snyam pa tsam 'dug ste skyed lhas mgon khang du bskang gso'i grabs byas pa sogs
brel ba'i stabs kyis 'gro ba shar tshe/ lam bar la bca' ga dag po gyis/ lhag par byas 'gyur gyi mdun gyi bla ma do par ma slebs bar rlung 'tshub shin tu che ba byung dogs
yod pas de bar bzabs dgos so/ /de nas rlung po gtan 'ong ba med do zhes gsung byung ba ji ltar bka' stsal pa bzhin kho bo cag 'khor bcas byas 'gyur nas chas tsam nas bzung
glo bur du rlung chen po cher langs nas/ byas 'gyur gyi mdun gyi bla ma do pa zer ba der ma slebs bar du rlung po shin tu che bas mi rta kun la nyen che ba tsam byung
zhing / de nas rlung po rnams nyal gyi zhi ba la sogs bdag nyid chen po ji ltar gsungs pa bzhin byung bas bla ma'i gsung la yid ches kyi dad pa dbang med du skyes shing
/ gzhan yang 'phral gyi mdzad spyod ya ma zung so skye'i blos dpag par dka' ba du ma zhig mdzad pa'i sgo nas kyang sus kyang ma thul ba'i 'jig rten na grags pa can kun kyang
'dar bar mdzad nus pa dang / mdor na gong du bstan pa ltar gyi grub

pa'i mtshan ma bsam gyis mi khyab pas stod mnga' ris skor gsum/ bar dbus gtsang gi sa cha phal cher dang / de'i nang nas kyang zab phu'i gnas chen rnams su yang yang ston par
mdzad pa sogs gang la bsams kyang nges pa'i don du rdo rje'i 'chang chen po nyid las gzhan du ma 'das mod/ gdul bya'i snang ngo tsam du yang slob dpon chen po padma'i
rnam sprul lam/ rjes su bzung nges pa'i mthu stobs nus pa'i mnga' bdag can zhig yin pa la the tshom bya mi dgos pa yin te/ de bzhin gyi zhal bzhes bdag nyid chen po rang
nyid kyis kyang mdzad par snang ste/ dam pa 'di nyid dgongs pa chos dbyings su thim par nye ba'i spre'u'i lo hor zla drug bdun gyi skabs su nged rang dang sa skyar mjal dus
shin tu dges pa'i ngang nas nged rang dpon slob thugs yid gcig tu 'dres pa'i legs lam la brten nas sngar su la yang ma gnang ba'i tshe sgrub chig brgyud ma gnyis dang
/ lam zab bla ma'i rnal 'byor zab khyad can sogs stsal ba'i tshe/ spyir thugs dkyil nas gzhal ba'i 'di phyir phan pa'i bslab bya du ma dang / lhag par bstan pa'i rtsa ba
gdan sa chen po'i lugs gnyis kyi 'dzin skyong spel gsum rnams 'chugs mi 'chugs khyed rang la rag las pas gang spyi'i spang blang 'di bzhin gyis shig pa sogs bka' stsal ba'i
mod la/ nga ni slob dpon padma rang mkhyen bsam pa 'di kho na ma gtogs gzhan nyams len gang yang byed rgyu med ces gsungs pa dang / yang rje 'di'i gsung rtsom rang rig
dbang bskur gyi sgom tshul gcig shes kun grol zhes bya ba'i mjug tu/ padmas rjes bzung

ban rgan mgo dkar ba/ /zhes dang / dris lan bstan pa rgyas byed kyi mjug tu yang / padmas rjes bzung ri khrod pa/ /byas 'gyur sgrub chen zhes byas bris/ /zhes gsungs pa sogs
mang du 'byung bas so/ /gzhan yang bla ma mchog gi lung bstan khyad par can yang brnyes pa'i tshul ni/ rje 'di sku na gzhon nu'i dus su sngags 'chang chen po'i gsung las/
bsod nams dbang po 'di ma 'ongs pa'i dus su dbus gtsang mnga' ris sogs rgyal khams thams cad kyi bla mar gyur nas 'gro ba ma lus pa dbang du 'dus pa'i mthu stobs la kun
gyi 'gran zla dang bral ba zhig 'byung ngo zhes lung bstan pa ltar mthu stobs dang nus pa stobs kyi mgon po birWa pa dang dbyer ma mchis shing / gang gi zhal gyi dkyil
'khor mthong ba tsam gyis kyang gdul bya thams cad dbang du 'du ba zhig yin la/ de lta bu'i grub pa'i dbang phyug chen po de nyid kyi nang du ting nge 'dzin bsam gyis mi
khyab pa las ma g.yos bzhin du mkhas pa'i bya ba rnam gsum gyi nang nas 'chad pa nyi ma'i 'od zer gyis gdul bya'i blo gros kyi padmo rab tu gsal bar mdzad pa'i tshul ni/
bdag nyid chen po 'dis rje btsun sa skya pa'i yab chos thun mong ma yin pa yang phur gnyis dang / bde kye gsang gsum sogs kyi dbang byin rlabs/ rjes gnang lung la sogs pa
du ma zhig stsal ba'i sgo nas skal ldan gyi slob ma'i tshogs kyang bsam gyis mi khyab pa zhig bskrun par mdzad cing / dngos dang brgyud pa'i gdul bya rnams kyi don du sngon
med pa'i legs bshad kyi tshogs gsar du mdzad pa yang dges pa rdo

rje'i sgrub thabs kyi rnam bshad/ gsung ngag gi khrid yig slob dpon rin po che padma'i rnam thar sogs dang / gzhan yang gdams pa'i skor du ma dang gnas chen rnams kyi bstod
pa/ rtsa ba'i bla ma sngags 'chang chos kyi rgyal po'i bstod pa dang / gsol 'debs kyi skor la sogs pa rtsom pa sdeb legs kyi gsung rab kyang mang du mdzad de rgyal ba'i
bstan pa nyin mo ltar gsal bar mdzad pa yin no/ /de lta bu'i grub pa'i 'khor los sgyur ba'i skyes chen de nyid dgung lo drug cu re gsum du phebs par nye ba na/ zhing 'di'i
gdul bya de tsam gyis rdzogs nas zhing khams gzhan du gzhan don rgya che ba la dgongs te/ nyid kyi gsung las/ kho bo ni snga mo nas kyis bsams pa bzhin da myur du rgya
gar la 'gro nges pas de'i phyag g.yog gi 'os rnams kyang gang zag 'di dang 'di zhes bya ba dag mo brtag byas pa'i phyug pa rnams la khrid rtsis yin gsung ba sogs dag pa'i
zhing du myur du phebs pa la thugs rtse gtad kyang bdag cag ltos bcas rnams kyi sems bsrung ba'i phyir yul khams gzhan du nye bar phebs pa'i gsung yang dang yang du 'byon
par mdzad cing / de lta bu'i skabs nas gdan sa chen por rgyun mi thung tsam zhig bzhugs pa'i dgongs pa yod kyang / rtse gdong nas spyan 'dren gyi pho nya nan chen byung
ba la brten nas zhu shin tu dka' yang mthar zhal bzhes gnang nas spre'u lo zla ba bdun pa'i tshes bcu dgu'i tho rangs chibs kyi kha lo sgyur bar mdzad pa'i tshes bco brgyad
dang / khyad par bcu dgu'i chibs thog tu khel bar nye ba'i tshe/ nged rang zhabs drung du yun ring bsdad nas

bslab bya mtha' dag zhus pa'i tshe/ spyir 'das ma 'ongs kyi bka' stsal lung bstan mtha' yas pa zhig gnang nas/ de rnams gsungs pa'i rjes su da ni zhabs dbang bka' bsgo zhig
kyang byed pa yin no gsungs te/ chos skyong rnams la bka' bsgo rgyas par mdzad cing / de nas bzhugs gdan nas bzhengs te/ des na nged rang khu dbon rang 'dod phugs su 'tshab
pa'i bdud sprul tsho'i zer stabs kyi dbang du ma song pa'i bstan pa bsam pa zhig cis kyang dgos pa 'dug pas nged kyis kyang khyed rang dpon slob tshor dbu 'don du gang
'gyur zhu ba 'di ka kha zhe med pas/ nged kyi grogs mchog chos rje la yang mgo 'don du spyan byams pa zhig cis kyang mdzad dgos so zhes gsung byung bas/ rang nyid rtag
'dzin ches pa nas ci gsung ba yin/ sngar nas nged kyi bla ma 'di 'di lta bu'i gsung 'jebs pa che btsun yul gnyan su la yang mi gnang ba la/ da lan nged lta bu'i slob ma'i
tha chung shig la de lta bu gsung ba ci rang yin snyam pa'i sems dga' la skyo ba zhig byung ba phyis bsams pas/ rje nyid myur du dag pa'i zhing du phebs pa'i dgongs pa de
dus nas gtad pa'i gsung du 'dug cing / de nas bdag nyid chen po chibs thog tu 'khyon nas rgyang tsam phebs skyel zhus nas dpon slob gyes kar/ rje nyid kyis chibs pa g.yon
phyogs su bsgor mdzad nas phyag g.yon pa mchog sbyin gyi phyag rgya lta bu zhig mdzad de/ nged rang tsho myur du mjal yong bas de bar thugs bzhugs spro ba mdzod cig gsung
byung bas yid 'phrang ba la tshad med pa zhig byung nas/ da

dung nar tsam phebs skyel la 'gro lags zhus pas/ da ni 'di rang du bzhugs pa legs/ phur sgrub kyi tshogs dpon la 'byon mi dgos pa e yin/ tshogs dung kyang phyis 'gro nyan yod
do zhes gsung byung ba bzhin dgongs pa dang sbyar la tshur log de nas rje nyid kyis rim gyis chibs kyi kha lo bsgyur te rtse gdong bla brang du chag phebs nas bzhugs pa'i
skabs su/ gzhan ngor sku cung zad bsnyung ba'i tshul bstan cing zhing khams gzhan du 'byon par nye ba na/ de'i lnga ltas su 'jig rten gyi khams su rlung 'tshub chen pos
sa gzhi g.yo ba lta bu la sogs pa ltas ngan pa dpag tu med pa yang byung zhing / de'i dus su rje 'dis rgyun du chibs pa mdzad pa'i nor bu 'phur shes bya bde glo bur du
shi ba na/ rje'i gsung gis da mi rgan dang rta rgan mnyam du 'gro ba yin zhes gsungs pa dang / gzhan yang sku 'khor rnams la sngon sngags 'chang chen po zhing gshegs pa'i
tshe sku gdung la zhabs tog mdzad tshul sogs 'phros gtam gyi tshul gyis zhing khams gzhan du gshegs pa'i gsung 'ba' zhig byon pa na/ zhabs 'bring ba rnams mya ngan gyi
khang bur zhugs par gyur te/ sku rim sogs rgya chen po bsgrub cing / gsol sman sogs kyi 'phrod rten gang mang zhig phul kyang sku la skyed du mngon pa zhig ma byung ba na/
de nas bdag nyid chen po 'di gzhan snang du sku dub pa'i tshul bstan kyang / gsung las/ nged rang gi dngos po rgyal rtse dang rtse gdong sogs phyogs na yod pa rnams myur
du dge sdings rang du sgril cig de rnams kyi 'gro sa cig stod phyogs ya gi na yod pa yin no zhes gsungs

pa bzhin/ rje nyid kyi zhabs 'bring pa chen po chos rje kun dga' bkra shis kyis kyang phyag len la thebs par bgyis pa na/ de nas rje btsun grub pa'i dbang phyug bka' drin gzhal
du med pa de nyid kyis gdan sa chen po'i sde bstan pa gdung brgyud dang bcas pa thugs yul du bcangs pa'i skus mi lcogs bzhin du rtse gdong nas dge sdings bkra shis bsam
'grub tu chibs kyi kha lo bsgyur te/ bya lo hor zla dang po'i yar tshes la dge sdings chos kyi pho brang ga la ba der chag phebs te/ lam bar rnams dang ji srid bsnyung
ba'i bar du thams cad du thugs dam zab mo'i rim pa rnams la rtag 'grus su mdzad pa'i ngang nas/ rgya gar slob dpon shrI sidha byon nas rdzogs chen gyi lta ba'i sgro 'dogs
bcad pa sogs de ltar dag pa'i gzigs snang bsam gyis mi khyab pa 'char bzhin pa dang bcas/ zla ba de ka'i tshes bcu slob dpon chen po padma 'byung gnas nyid bod yul 'dir
dngos su 'byon par nges pa'i dus bzang po de nyid kyi tshe/ nam mkha' la 'ja' 'od dang lha'i me tog gi char sogs ngo mtshar ba'i ltas du ma dang bcas/ le lo can rnams brtson
'grus la bskul ba dang / rtag 'dzin can rnams nges 'byung bskyed pa'i phyir/ snyigs dus kyi grub pa mchog gi ded dpon 'khrul zhig yongs kyi gtsug rgyan dam pa de nyid
dgung lo drug cu re gsum du phebs pa'i tshe dge sdings bkra shis bsam 'grub nyid du gzugs kyi sku chos kyi dbyings su bsdu ba'i tshul bstan to/ /de ltar tshes bcu'i snga
dro nas bcu gnyis kyi tho rangs kyi bar du 'od gsal ma bu 'dres pa'i zung

'jug bde ba chen po'i ngang du mnyam par bzhag ste/ de nas tshes bcu gnyis kyi tho rangs kyi cha la babs pa na/ 'od gsal las zung 'jug gi skur bzhengs nas dbu'i gtsug tor mchog
tu 'phags te/ dpa' bo dang rnal 'byor ma'i tshogs bsam gyis mi khyab pas bsu ba dang bcas dag pa'i zhing bde ba can zangs mdog dpal gyi ri ga la ba der/ slob dpon chen
po nyid kyi sprul pa sprul gzhi la thim pa'i tshul gyis gshegs par gyur to/ /de ltar bdag nyid chen po de nyid zhing khams gzhan du gshegs pa'i tshul bstan nas zhag gsum
lon pa'i tshes bcu gnyis kyi nyin kho bo cag dge sdings bkra shis bsam grub tu 'byor skabs/ de'i nyin gang nam mkha' dwangs pa la me tog gi char dang / khyad par 'ja'
'od kyi gur khang sngon chad gangs can gyi khrod du ma byung zhing mi srid pa lta bu'i ri mo ngo mtshar can gyis nam mkha'i khams thams cad khyab pa ni nyi ma ma nub kyi
bar byung bas kun kyang dad gus kyi ba spu ches cher g.yos par gyur cing / de nas ngos cag gis sku gdung rin po che'i drung du dkar me zhal zas yon chab rnams tshar du dngar
ba sogs mchod pa'i bye brag rgya mi chung bar bsham ste/ lam zab bla ma rin 'byung la thun du bcad nas maNDal dang lus kyis phyag bya ba/ ngag gis gsol 'debs dang bshags
pa smon lam la sogs pa grangs med pa zhig nyi ma du ma'i bar du bgyis skabs/ sku gdung rin po che las dri bzang thul ba sogs ngo mtshar ba'i ltas du ma dang / khyad par
sdig pa dag pa'i rtags shin tu che ba mngon gyur du byung ste/ de'i dus su kho bo cag gis rje 'di nyid

la gsol 'debs bshags pa dang bcas pa'i tshigs bcad cig kyang brtsams yod do/ /de lta bu'i yongs su 'dzin pa chen po de nyid gzhan ngor gzugs sku chos dbyings su thim pa'i tshul
bstan mod kyang / dad ldan gyi bu slob rnams kyis gsol ba btab na nyams dang rmi lam gyi tshul du zhal gyi dkyil 'khor bstan nas 'bral ba med par byin gyis rlobs par
nges te/ rje nyid kyi slob ma'i tha chung ngos cag lta bu la mtshon na'ang / khyi lo dpal sa skya'i lha khang chen mor gzhi byes kyi chos nyan pa nyis brgya lhag tsam la
gsung ngag rin po che lam 'bras bu dang bcas pa'i gdams ngag nyams myong steng nas 'chad rgyu kho bo la med mod kyang / tshig bshad gang shes kyi ngos zla ba gsum tsam gyi
bar du smin rgyas 'chad skabs tho rangs kyi cha zhig rmi lam du/ lha khang chen mo'i steng gi mgon khang khyad par can de nyid du 'jam mgon grub pa'i dpa' bo dbang po'i
mtshan can de nyid gsal por byon te/ dpal rdo rje nag po chen po gur gyi mgon po lha brgyad/ lha bcu gnyis ma/ lha lnga ma rnams kyi dbang bskur dus gcig la stsal ba snyam
byed pa de'i ngang nas thugs dges pa'i mdangs du ma zhig mdzad de/ khyed la rdo rje gdan pa kun dga' rnam rgyal gyis dbang bskur mdzad dus kyi khyor chu'i snod 'khrul
med dung chos ngo mtshar can yod pa de nged la dgos pa 'dug ces gsung byung ba na/ e ma ngo mtshar che/ dung chos de lag na yod pa'i 'phros zur tsam yang rje'i sku 'khor
ba sogs su dang yang 'phros ma byung bar/ 'di bzhin gyi bka' stsal phebs pa ni thugs

mkhyen gyis dgongs pa kho na las gzhan du ma 'das so snyam pa'i dad pa ches cher skyes pa'i mod la gnyid sad byung bas/ rang gi dad mos kyis ma bslus na rje grub thob kyi gtsug
rgyan de nyid kyi thugs rje la nye ring med par 'dug snyam pa'i yid ches dang dga' spro ci yang zhig thob pa lags so/ /de nas bdag nyid chen po'i sku gdung rin po che
de nyid re zhig dge sdings bkra shis bsam 'grub tu mchod rten khang bu brtsegs pa zhig byas nas bzhugs su gsol te/ de'i drung du rdo rje 'dzin pa bcu phrag lhag tsam zhig
gis dus dang rgyun gyi mchod pa rgya chen po rgyun ma chad par phul zhing / de nas rje btsun chos kyi rgyal po de nyid kyi dgongs pa rdzogs thabs su dbus gtsang gi ljongs
kyi dgon gnas nyis brgya lhag tsam zhig tu mang ja 'gyed bcas/ bsdo rten tshan grangs sogs rgya dpangs shin tu che bar bsgrubs shing / de dang dus mtshungs par gdan sa
chen por dge 'dun brgya phrag la nye ba tsam zhig gis rdo rje theg pa bla na med pa'i dkyil 'khor du ma zhal phye ste sgrub mchod yun ring phul zhing / de nas dgongs rdzogs
kyi dngos gzhi la gdan sa chen po'i gtsug lag khang thams cad du dkar me snyan dar sogs mchod pa'i bye brag tshar du dngar ba du ma dang / bla ma slob dpon/ las chen
sogs zur 'bul 'os pa rnams la tshan grangs dpangs mtho ba/ gzhi byes kyi dge 'dun skye bo'i tshogs dang bcas pa khri phrag tu longs pa la mang ja gdan non zab ma'i steng
/ zang zing gi sbyin gtong blo'i ra ba las 'das pa zhig bsgrubs pas/ skya ser tshogs che zhing grangs mang ba la brten sbyin gtong

gi bya ba rnams nyin gang gcig la mi zin pa 'dug go zhes gleng bar byung yang / rje nyid kyi thugs rje'i rgyun gyi nyi ma sngar bas sum cha tsam gyis ring bar gyur te bya ba
phal cher nyi ma bzhud 'phral tshun la grub pas kun kyang ngo mtshar du gyur pa yin la/ de lta bu'i dgongs rdzogs shin tu rgya che ba gzhi byes thams cad du blos mi 'khyud
pa lta bu bsgrubs pa 'di 'dra ba ni rgan rabs sus kyang mi dran pas/ dus phyis byon pa'i rje btsun sa skya pa'i gdung rigs kyi dgongs pa rdzogs thabs zhig la 'di kho
na dngos po bzang zhing rgya che ba sogs rgyu mtshan du ma'i sgo nas ngo mtshar che ba yin no zhes skye bo thams cad mgrin gcig tu sgrogs par gyur cing / de nas yun mi ring
bar rje btsun grub pa'i dbang phyug nyid kyi nang rten du rin po che dngul las grub pa'i rnam rgyal mchod rten rgya dpangs che zhing bzo khyad phun sum tshogs pa dang
ldan pas blta bas chog mi shes pa kun gyi mig gi bdud rtsir gyur pa zhig dang / rje nyid kyi sku tshab gser zangs las grub pa'i sku tshad ma sogs rten bzhengs rnams gegs
med du grub pa na dge sdings chos kyi pho brang nas rje nyid kyi sku gdung yid bzhin gyi nor bu spyan drangs nas dngul gdung rin po che'i gzungs zhugs kyi gtso bor ji srid
bstan pa nam gnas kyi bar du lhar bcas 'gro ba kun gyi bsod nams kyi zhing dam par bzhugs su gsol zhing / gzhan yang gzungs dang byin rlabs kyi rten grangs dang tshad med
pa zhig gis gdung rten rin po che dang sku tshab sogs rten gsar bzhengs rnams la phyur bur bltams pa'i gzungs rdzong tshul

bzhin du phul te/ kho bo cag rdo rje 'dzin pa bcu phrag lhag tsam gyis yi dam kye rdo rje la brten pa'i rab tu gnas pa'i cho ga smin rgyas su bsgrub ste/ sku brnyan ngo mtshar
can de nyid dbu rtse rnying mar lam 'bras brgyud pa'i khrod la bzhugs su gsol zhing / dngul gdung yid bzhin gyi nor bu dgos 'dod kun 'byung nyid ni gzhi thog bla brang
gi rigs 'dzin bla ma brgyud pa'i pho brang gi sngags 'chang chos kyi rgyal po'i gdung rten gyi g.yas su mchod pa'i bye brag dpag tu med pa dang bcas nas skye bo su zhig
gis mthong yang dwang 'dod kyi dad pa bla na med pa skyed pa sogs kun gyis mthong na yid mi mthun pa med par bzhugs pa 'di yin no/ /gzhan yang dus rgyun gyi mchod par dge
'dun brgya phrag la nye bas kye rdo rje'i rtsa rgyud brtag pa gnyis pa'i rgyud 'don/ bla ma mchod chog nar mar 'bul ba sogs dang / lo dus kyi dus dran gyi mchod pa la rje
btsun rdo rje bdag med ma'i sgrub mchod gsar 'dzugs bgyis te/ mdor na rang gi lus longs spyod thams cad rje btsun bla ma de nyid dgongs pa chos kyi dbyings su rdzogs pa'i
thabs su ci 'gyur gyi thabs la rtag 'grus su bgyid pa 'di yin no////'dir smras pa/ dus gsum rgyal ba'i spyi gzugs grub dbang rje/ /mthu rtsal nus pa'i mnga' bdag yongs
'dzin khyed/ /dran pa'i mod la slob bu'i tha chung bdag /gdung ba'i gsol 'debs thal lo snyan gsan cig /gang sku padma rA ga'i lhun po la/ /nyi ma bye ba'i 'od zer mdangs
'phro ba'i/ /dges pa'i 'dzum zhal yang yang ston pa de/ /snying nas dran no gsol 'debs byin gyis

rlobs/ /gang gsung lugs gnyis blang dor ji snyed pa/ /ma 'dres gsal la rdzogs par ston mkhas pa'i/ /zil ldan tshangs pa'i dbyangs ltar yid 'phrog pa/ /rna ba'i bdud rtsi de
yang dran pa'i yul/ /khyod thugs zab gsal ting 'dzin sgo brgya la/ /mnyam par 'jog la skad cig g.yo med pa'i/ /de lta'i ngang nas so so'i skal ba dang / /'tshams par gdul
bya skyong mdzad khyod thugs dran/ /'on kyang thun mong snang ba'i gzugs kyi sku/ /chos kyi dbyings su bsdus kyang las dag pa'i/ /gdul bya rnams la 'bral med skyong mdzad
pa/ /'di la kho bo nges shes rnyed pa'i phyir/ /bdag gis byang chub bar gyi skyabs der 'dud/ /de ltar grub mchog dbang po'i mtshan can nyid/ /dran pa'i yid kyi gdung bas
gsol btab pas/ /bla ma padma 'byung gnas dbyer med pa'i/ /dges pa'i tshul gyis rtag tu rjes 'dzin shog /ces kyang shugs 'byung du gsol ba btab pa'o/ /de lta bu'i grub
pa'i dbang phyug chen po de nyid kyi lcam sring mo che ba ni/ rin chen bsod nams bu khrid ces bya ba 'di mnga' ris btsad po'i khab tu phebs nas sras lcam sring gnyis 'khrungs
shing / sngags 'chang chos kyi rgyal po'i bka' 'bum phal cher par du bzhengs pa sogs bstan pa'i bya ba rlabs chen du ma mdzad de mnga' ris nyid du sku gshegs so/ /'bring
po ni lha gcig bkra shis sgrol ma ste 'di nyid kyang bsam yas kyi sa skyong chen po'i khab tu phebs nas sras lcam sku mched gnyis 'khrungs shing / slar gdan sa chen
por phebs nas bla brang shar gyi gzim khang du sku

gshegs shing / chung ba ngag dbang bsod nams chos kyi dpal 'dzom bya ba dge bsnyen ma zhig ste gzhon nu la dge sdings su gshegs so/ /yang sngags 'chang bstan pa'i nyi ma kun
dga'i mtshan can gyi btsun mo slar yang gdong dga' ma bkra shis dpal gyi bu khrid ces bya ba khab tu bzhes pa la sras gcig 'khrungs pa ni/ bdag la bka' drin che ba'i bla
ma gsum gyi nang tshan/ /sngon gyi dus su byang chub sems dpa' mkhan po bo dhi sa twa nyid 'gro ba'i mgon po dpal ldan bla ma dam pa bsod nams rgyal mtshan zhes mtshan
yongs su grags par sku'i skye ba bzhes pa de nyid/ slar yang sa skya pa'i gdung rigs su bsams bzhin du byon pa dpal sa skya pa chen po sngags 'chang grags pa blo gros rgyal
mtshan dpal bzang po zhes mtshan yongs su grags pa de nyid de/ bdag nyid chen po 'di ni yab sngags 'chang bla ma bstan pa'i gsal byed chen po de ni dgung lo bzhi bcu rtsa
bdun du phebs pa chu mo phag gi lo smal po zla ba'i gnam gang gi nyin gdan sa chen po'i nub phyogs gdong dga' rdzong gi yang rtser ngo mtshar ba'i ltas du ma dang bcas
bltams pa yin te/ 'di nyid lhums su zhugs pa'i dus su yang yum la mtshan ltas khyad par can du ma byung zhing / bltams pa'i tshe yang mngal gyi dri mas ma gos pa mtshon
pa'i phyir/ bla ma sa skya pa chen po kun dga' snying po ltar grod gtum gyi tshul du legs par 'khrungs shing / 'khrungs ma thag nas byis pa'i spyod pa las 'das pa skyes
bu chen po'i mtshan dang ldan pa zhig yin no zhes thos la/ de nas yon tan gyi phyi mo 'dri klog la sogs pa rnams ni

gzigs pa tsam gyis phyin ci ma log par dgongs shing / yig rigs kyang war dhu/ lanytsa/ rgya mtsho mtha' yig sogs rgya gar gyi yig rigs du ma dang / bod kyi yi ge'i rigs kyang
mi 'dra ba mang po zhig la bdag nyid chen po 'di'i phyag bris rnams las gzugs mdzes shing brda dag pa ni yi ge la sbyangs shing mkhas par grags pa'i skye bo sus kyang
bskrun par nus pa ma yin la/ gzhan yang sbyang tshul ma bstan kyang bzo'i rig byed phul du phyin pa mkhyen pa'i tshul ni/ chos skyong che chung gi sku brnyan sogs nyid kyi
phyag bris mdzad pa'i bris thang ngo mtshar can rnams mthong ba'i tshe/ dus phyis dbus gtsang gi lha bzo ba mkhas par grags pa sus kyang 'gran zla dang bral zhing yongs
la grags pa 'di yin la/ de lta bu'i ngo mtshar ba'i yon tan du ma dang ldan pa'i bdag nyid chen po 'di nyid kyi rmad du byung ba'i rnam par thar pa'i cha shas 'ga' zhig
rang gis brtsams pa'i rje nyid kyi gsol 'debs dang sbyar nas bshad par bya ste/ de yang gsol 'debs kyi mchod brjod ni/rgya gar saM skr-i ta'i skad la bag chags bzhag pa'i
phyir rgya skad du smos pa yin te/ de yang na mo gu ru kIrti ma ti dhwa dza shrI bha dra ye zhes pa de'i don ni/ na mo phyag 'tshal ba/ gu ru bla ma/ kIrti ma ti grags pa
blo gros/ dhwa dza rgyal mtshan/ shrI dpal/ bha dra bzang po/ ye zhes pa gong gi tshig dang 'brel bas te/ des na bla ma grags pa blo gros rgyal mtshan dpal bzang po la
phyag 'tshal lo zhes pa'o/ /de ltar mchod par brjod nas gsol 'debs dngos kyi don bshad pa la/ de yang skyes

chen dam pa 'di nyid rigs rus khyad par can gyi brgyud du byon pa'i tshul ni/ legs pa'i 'byung gnas bstan pa rin po che/ /gangs ri'i khrod 'dir 'phel zhing rgyas mdzad pa'i/
/phyogs las rnam rgyal rje btsun sa skya pa/ /dbang po'i grangs ldan brgyud par bcas la 'dud/ /ces pas bstan te/ de yang 'gro ba rnams la dge legs phun sum tshogs pa ma
lus pa'i 'byung gnas su gyur pa'i kun mkhyen rgyal ba'i bstan pa dgos 'dod 'byung ba'i yid bzhin gyi nor bu rin po che dang chos mtshungs pa de nyid/ bod yul gangs ri'i
khrod 'dir rab tu 'phel zhing yun du rgyas par mdzad pa'i skyes chen du ma zhig byon pa rnams kyi gtsug rgyan du gyur pa phyogs thams cad las rnam par rgyal ba'i lha rigs
'khon rje btsun sa skya pa'i gdung rigs zhes yongs su grags pa rnams kyi nang nas kyang ches mchog tu gyur ba snying po rtse mo rgyal mtshan gyi mtshan gyi mtha' can gsum
dang / chos rje khu dbon gnyis te dbang po'i grangs dang ldan pa'i yab sras brgyud pa dang bcas pa rnams ni sngags 'chang bla ma 'di nyid gang las byon pa'i khyad par du
'phags pa'i gdung rabs te/ skyes bu dam pa thams cad la bdag cag lan gcig ma yin pa yang nas yang du dad pas 'dud do zhes pa ste/ de ltar rigs rus khyad par can las byon
pa'i skyes chen dam pa de nyid mtshan mchog gnyis dang ldan pa ste/ de yang thog ma'i mtshan ni/ rje nyid yum las 'khrungs nas yun ring ma lon par sngags 'chang chos kyi
rgyal pos sku pang du bzhes shing dges dges du ma mdzad de/ byis pa 'di pha shul bus zin pa

zhig 'byung zhes ma 'ongs pa mkhyen pa'i lung bstan dang bcas mtshan grags pa blo gros rgyal mtshan dpal bzang po zhes bya bar gsol ba yin no zhes thos la/ de lta bu'i mtshan
de nyid don dang ldan par nges pa'i phyir 'di skad ces bstod de/ grags pas rgya mtsho'i gos can yongs khyab cing / /blo gros bsam yas bstan pa'i rgyal mtshan 'dzin/ /dpal
ldan bla ma'i mdzad pa rnam dag mchog /bzang po'i spyod pas 'gro ba skyong la 'dud/ /ces so/ /de lta bu'i skyes chen dam pa de nyid kyi mtshan gyi rnam grangs gnyis pa
ni/ 'jam dbyangs bsod nams rgyal mtshan dpal bzang po zhes bya bar slar yang yab rje chos kyi rgyal po nyid kyis gsol bar mdzad pa yin te/ de'i tshul ni rgyal sras grags
pa'i mtshan can 'di 'khrungs nas dgung lo gsum bzhi tsam bzhes pa'i dus shig na cung zad gsung ngag ma bde ba zhig byung ba'i tshe/ sngags 'chang chos kyi rgyal por gter
ston chen po chos kyi 'od zer gyis zhu yig phul ba las 'di ltar 'byung ste/ rgyal ba'i sku gsung thugs yon 'phrin las thams cad gcig tu bsdus pa'i ngo bor gyur pa/ sngags
'chang chos kyi rgyal po'i zhabs drung du zhu ba/ drung rams lags la bka' phebs nang ma'i tshul gnang ba'i skor blo ngor shin tu gcags pa byung lags pa dang / zhabs drung
rgyan rin po che 'di nyid longs sku chen po'i zhing du gsang ba'i bdag po phyag na rdo rje dang / 'phags yul du mkhan chen bo dhi sa twa dang / bod yul du dpal ldan bla
ma dam par grags pa de nyid yin par slob dpon padma saM bha wa'i

phyag bris shog ser la mngon sum 'khrul med du 'dug par brten/ bstan pa dang sems can kho na la phan pa dang bde ba ma lus pa'i 'byung gnas yin 'dug lags/ dus re zhig sku'i
cha lugs sngags 'chang 'di ka gnang tshe gangs nas legs tshogs che ba yong snang lags pa dang / lhag pa'i lha jo bo rje btsun 'jam dbyangs kho na dang / de mthun rdo rje
gzhon nu la gnang tshe bar skabs sku tshe'i bar chad sel ba dang / phyi nang gi dgra 'dre mtha' dag 'dul ba la bsngags pa dang / chos skyong yang mgon po gur zhal gnyis
khyad par med kyi nang nas/ mgon po gnyan mgon gcig nyid du 'brel chags pa gnang ba'i gsang sgrub kyi tshul gnang ba dang / gsung ngag snga sor sku grib la brten pa zhig
byung ba snang tshod du 'dug pa/ thog mar khro bo dme pa brtsegs pa'i bsnyen pa 'bum phrag gsum pa zhig sku mtshams bcad nas gnang ba dang / de mthun thugs dam thams cad
kyi sngon la brgya rtsa re gnang tshe 'phral 'phral dwangs bskyed che ba yong lags pa dang / lhag par dam sel dang sku grib la 'dzem pa gnang tshe/ sku tshe mdzad 'phrin
gnyis ka la yang shin tu phan pa zhig mngon pas dgongs pa'i dbyings kho nar bzhugs pa gnang zhing / don du bstan pa rin po che la phan zhing snyan grags kyang mi chung tsam
yong ba sogs gang spyi'i gnas tshul drung rams pas 'bul ba yod pa dgongs dbyings rin po cher bzhugs pa gnang ba mkhyen mkhyen lags/ tshes bdun la 'bring po gzhis dga'
nas snyel so'i tshul du phul ba'i zhu yig ces pa'i zhu yig ngag ma zhib cha dang bcas sngags 'chang

bstan pa'i mnga' bdag chen po'i zhabs drung du 'byor ma thag gang gi mtshan bsgyur ba dang bstun nas dpal ldan bla ma dam pa'i sku 'dra phyag nas ma yar lung pa seng ge rgyal
mtshan gyis bzhengs pa de dang / mgon po'i rdo sku dpal ldan bla ma'i thugs dam ma gnyis rje nyid la stsal te/ rgyan mchog khyod kyis dpal ldan bla ma dam pa'i rnam 'phrul
yin pa don dang ldan pa zhig cis kyang bya dgos so zhes gsung bzhin dus rgyun par yang nyams ldan gyi tshul gyis de ltar yang yang du gsung 'byon pa cig yod ces yab
rje chos kyi rgyal po nyid kyi gsung las thos pa lags/ don gyi dbang de nyid kyi phyir 'di skad ces bstod de/ mahA lo tsA bsod nams rgyal mtshan zhes/ /yongs grags dpal ldan
bla ma bzang po de'i/ /rnam par sprul zhes 'gro ba yongs la grags/ /'brel tshad don ldan bla ma'i zhabs la 'dud/ /de ltar don gnyis phun sum tshogs pa'i ston pa rdzogs
pa'i sangs rgyas dang thugs rgyud gcig gis bsdus pa'i sprul pa'i skyes chen dam pa de nyid kyis gdul bya gzhan gyi snang ngor/ yongs 'dzin 'brel tshad don ldan du ma'i
zhabs zung bsten pa sogs kyi sgo nas gsan pa rgya mtsho'i pha rol tu son pa'i tshul ni 'di ltar thos te/ de yang / 'khrul pa kun zhig ngag gi dbang po sogs/ /mkhas grub bla
ma du mas rjes su bzung / /zhes pa ltar/ snyigs dus kyi rgyal ba gnyis pa dpal sa skya pa chen po sngags 'chang ngag gi dbang po kun dga' rin chen bkra shis grags pa rgyal
mtshan dpal bzang po'i drung du dam pa'i chos gsan pa'i rnam grangs

la/ thog mar rje btsun sa skya pa rnams kyi yab chos thun mong ma yin pa bcom ldan 'das rdo rje gzhon nu'i smin byed kyi dbang bskur ba lan grangs du ma zhig dang / gzhan yang
yang dag mar me dgu pa'i dbang / gur drag gi dbang / 'khor lo bde mchog nag po pa'i dbang / gsang 'dus mi bskyod pa'i dbang / dges pa rdo rje'i rgyu dus kyi dbang dang
/ lam dus kyi dbang / bdag med lha mo bco lnga'i dbang rnams dang / gsung ngag rin po che lam 'bras bu dang bcas pa'i dbang khrid yongs su rdzogs pa cha lag 'ga' zhig dang
/ lam 'bras glegs bam/ gsung ngag bla ma brgyud pa'i rnam thar rnams kyi lung dang bcas pa/ yang rjes gnang gi rnam grangs la/ phur pa drag po sgrol ba'i rjes gnang /
gur mgon lha brgyad/ lcam dral/ zhing skyong chen po/ dur khrod bdag po/ dmag zor rgyal mo/ mon pa ming sring / pu tra'i zur bka'/ dkar bdud rnams kyi rjes gnang sogs rjes
su gnang ba'i rim pa du ma dang / yang lung gi skor la/ rje btsun gong ma lnga'i bka' 'bum/ rdo rje 'chang kun dga' bzang po/ rgyal tshab dam pa kun dga' dbang phyug kun
mkhyen bsod nams seng ge yongs 'dzin dkon mchog 'phel ba/ 'jam dbyangs sangs rgyas rin chen/ sa lo thams cad mkhyen pa rnams kyi bka' 'bum yongs rdzogs kyi lung dang /
gzhan yang rje dkon mchog lhun grub kyi bka' 'bum po ti dang po'i lung dang / rgyal sras thogs med kyi bka' 'bum thor bu ba rnams kyi lung dang / jo bo'i chos chung brgya
rtsa/ sngags 'chang nyid kyi bka'

'bum sogs zab rgyas lung gi tshogs bgrang ba las 'das pa zhig gsan cing / lugs gnyis kyi bka' drin tshad med pa bskyangs pa la brten bla ma thams cad kyi nang nas kyang mchog
tu 'dzin par mdzad cing / dad gus gdung shugs sogs kyang gzhan las ches che bas/ dgos byed khyad par can gyi dus gsol ba btab pa na/ phra rags kyi bya ba gang la yang
sngags 'chang nyid nyams dang mnal lam gyi tshul gyis gsal bar byon nas lung bstan gyi tshogs rnams 'di dang 'di gyis shig par ston par mdzad pa yin la/ nyid kyis bzhengs
pa'i bla ma brgyud pa'i bris thang ji snyed pa rnams la yang bris thang de nyid kyi grangs dang mnyam pa'i sngags 'chang nyid yab sras 'bral med kyi tshul du bkod pa'i mthong
ba tsam gyis yid 'khul ba'i phyi nang gi rten 'brel zab mo la dgongs pa'i zhal bkod khyad par can du ma mdzad pa dang / khyad par dpal sa skya'i sde bstan pa gdung
brgyud dang bcas pa'i 'dzin skyong gi 'khur gyi sku dang thugs yid dub pa sogs ngal ba brgya phrag dang du bzhes pa'i sgo nas mdor na ci mdzad thams cad sngags 'chang chos
kyi rgyal po'i dgongs pa rdzogs thabs kho nar dmigs pa las gzhan du dgongs pa'i thugs cung zad kyang mi mnga' ba ni/ kho bos yang dang yang du nges shes rnyed pa lags pas
sngags 'chang yab sras gnyis ka la bcos ma ma yin pa'i dad pa snying nas skyes pa yin no/ /gzhan yang bdag nyid chen po 'dis mus chen dkon mchog rgya mtsho zhes bya ba
sems dpa' chen po 'phrin las kyi mnga' bdag de nyid kyi drung du

gsung ngag rin po che lam 'bras bu dang bcas pa'i gdams pa zab mo cha lags yongs rdzogs rgyab chos kyi lung dang bcas pa dang / gzhan yang tshe dpag med dkar po/ mi g.yo ba
dkar sngon gnyis/ sgrol dkar/ rnam rgyal 'joms gnyis/ phyag rdor u tsa/ ri khrod ma/ dzaM ser nag gnyis/ rnam sras rta bdag brgyad/ dmar po skor gsum/ seng ge sgra/ sor
phreng rnams kyi rjes gnang sogs rjes gnang zur bka' du ma dang so so'i yig cha gsar rnying gi lung dang bcas pa rnams gsan/ yang chos kyi rje nam mkha' dpal bzang po'i drung
du rdo rje phreng ba'i dbang / spyod rgyud dkyil 'khor bcu gnyis kyi dbang / gshed dmar lha lnga'i dbang / mgon po lha bcu gnyis kyi dbang / kye rdor bka' babs bzhi'i
dbang sogs smin byed dbang gi rnam grangs bcu phrag gnyis lhag pa dang / rjes gnang gi bka' srol chen po gnyis su grags pa sgrub thabs brgya rtsa dang / rgya mtsho gnyis
kyi rjes gnang yongs su rdzogs pa dang / gzhan yang sher phyin dkar mo'i rjes gnang sogs zur bka' bcu phrag gnyis su bdun gyis lhag pa dang / mgon pod gser pod du grags
pa'i lung / rje dkon mchog lhun grub kyi bka' 'bum po ti phyi ma gnyis dang / rje thar rtse ba rang gi gsung rtsom 'ga' zhig sogs lung gi rigs du ma zhig dang / gzhan yang
khrid dang byin rlabs sogs bsam gyis mi khyab pa zhig gsan cing / gzhan yang gcen 'jam pa'i dbyangs bsod nams dbang po'i drung du yang gsung ngag rin po che dang / dbang
lung rjes gnang gi skor sogs

'ga' zhig nod par mdzad la/ mdor na bdag nyid chen po 'di nyid ni rang nyid yon tan kun dang ldan yang rtag tu dman cha 'dzin pa la thugs gcig tu gzhol ba'i gang zag gzhan
gyi skyon nas gsungs pa zhabs drung du yun ring du bsdad pa sus kyang thos ma myong ba yin zhing / mkhas btsun bzang gsum dang ldan pa'i skyes bu dam pa gang na su bzhugs
kyang bla mar bkur ba'i thugs 'dun rgyun chags su mdzad pa yin te/ dus phyis nyid kyi gsung las/ da ni nged kyi bla ma phal cher zhing gzhan du gshegs nas mi bzhugs 'dug
pas/ tshe mjug 'di la nged rang blo gtad thub pa'i bla ma zhal bzhugs shig dgos pa 'dug pa la/ gzhan ni 'os rigs gang nas btsal kyang mi 'dug cing / rin po che mus chen
sangs rgyas rgyal mtshan 'di nged rang yid ches shing gdeng khel ba'i bla ma zhig 'dug pas/ khong gis gnang grogs mdzad na nged rang 'dod chos 'dra zhu ba la brtag pa sogs
byed dgos mi 'dug ces bdag cag zhabs drung na gnas pa kun la yang yang du gsung ba sku 'khor ba kun gyi thugs la gsal ba de yin la/ de ltar bdag nyid chen po 'di nyid sku
gzhon nu nyid nas yon tan mtha' dag ma bslabs pa yang ngang gis rdzogs pa'i tshul gyis/ la la rgyal po'i bu bzhin lhun gyis grub/ /ces gsungs pa'i don dang ldan par gyur
cing / mchod 'os kun la gus pa dang / skye bo gzhan su zhig la'ang khong khro ba tsam yang mi mnga' zhing / kun gyi yid 'dzin pa la mkhas pas 'di ni 'gran zla dang bral
ba'i skyes bu chen po zhig 'byung nges par

snang ngo zhes dus mtshungs pa'i gang zag thams cad rje nyid kyi snyan grags brjod pas dus rtag tu brel bar gyur cing / de de'i skabs nas rje btsun yab kyi chag phyir bkris
te sa skya pa'i yab chos yang phur gnyis/ bde kye gsang gsum/ yo ga bya spyod dang bcas pa/ chos skyong che chung sogs kyis bsdus pa'i dbang khrid lung man ngag rgyud dang
gzhung phran mtha' dag sogs la sbyangs pa mthar phyin pa mdzad cing / tha na de dag gi cho ga'i cha lag phra mo bris thig dbyangs gsum tshun chad la yang rje 'di nyid
las byang chub pa sngags 'chang chos kyi rgyal po'i zhal slob kyi khrod du gzhan ma byung bar snang zhing / de nas rje nyid dgung lo brgyad du phebs pa na/ bdag nyid chen
po sa skya paNDi ta chen po'i chos kyi khri ga la ba der rje btsun gcen dang lhan cig tu yab rje chos kyi rgyal po'i rgyal tshab bstan pa'i bdag po chen por mnga' gsol te/
dus de tsam nas bzung ste dpal sa skya'i sde bstan pa gdung brgyud dang bcas pas thog drangs/ spyi dang bye brag gi bstan pa nyin mo ltar gsal bar gyur pa'i dbu tshugs
pa yin la/ de lta bu'i skabs nas bdag nyid chen po 'di nyid kyis yab rje nyid kyi sku dang grib ma'i tshul du 'bral med du bzhugs bzhin pa'i ring nas/ yang phur bde kye
gsang gsum chos skyong che chung sogs yi dam zhi khro du ma dang / rdo rje'i chos skyong rnams kyi dus dang grangs kyi bsnyen pa mthar phyin par mdzad pa'i mtshan ma khyad
par can brnyes pa'i tshul ni 'og tu 'chad la/ de nas rje nyid dgung lo bcu phrag gnyis tsam du phebs pa na/ mdo phyogs gtso bor gyur pa'i bstan pa'i rnam

gzhag mdzad par bzhed de/ bdag nyid chen po sa skya paNDi ta'i sdom rigs gnyis dang / tshad ma kun btus la sogs pa phyogs glang gis mdzad pa rnams dang / rig pa'i gtsug rgyan
chos kyi grags pa'i rnam 'grel rnam nges rnams te sde bdun sogs gzhung lugs chen po bdun cu rtsa bdun tsam zhig la bshad pa'i dga' ston dang / sbyor bkod sogs kyis bstan
pa'i rnam gzhag ngo mtshar phun sum tshogs pa mdzad/ de ltar rje btsun lung gi chos kyi rgya mtsho chen po nyid kyi sku gsung thugs kyi ngo mtshar ba'i mdzad pa rnams
la sngags 'chang chos kyi rgyal po'i yang thugs rangs par gyur te/ rgyan mchog 'di ma 'ongs pa'i dus su dpal sa skya'i sde bstan pa gdung brgyud dang bcas pa gong 'phel du
byas nas/ sa skya pa'i bstan pa'i srog shing lta bur gyur pa zhig 'byung zhes bstod bkur bsngags gsum du ma mdzad pa ltar ji lta ba bzhin mngon du gyur pa yin te/ de yang
bdag nyid chen po 'di dgung lo nyer bdun du phebs pa nas bzung / lnga bcu rtsa lnga bzhes kyi bar la gdan sa chen po'i bstan pa'i khur mtha' dag bzhes par mdzad de/ dbyar
chos/ dgun chos/ dus rim che chung / dkyil 'khor sgrub mchod so so sogs de thams cad yar ldan du mdzad pa'i ring nas gtsug lag khang gsar bzhengs mdzad pa yang / rdzong
chung bla brang / sgrol ma lha khang / mgon khang nub/ rje btsun gyi sku 'dra mdze thod ma bzhugs pa'i zur khang gtsug lag khang / phru ma'i lha khang / gzhi thog bla
brang gi rigs 'dzin lha khang / dbu rtse'i 'jam dbyangs gzi 'od

'bar ba'i dbu thog gi gser thog chen mo sogs 'di thams cad gsar bzhengs su mdzad de kun gyi mig gi bdud rtsir gyur pa mngon sum du grub pa 'di yin la/ bris 'bur gyi sku ngo
mtshar can gsar du bskrun pa yang / sngags 'chang chos kyi rgyal po'i gdung rten dngul gdung rin po che/ phyi rten 'bum thang na bzhugs pa/ yum gyi gdung rten/ nyid kyis
yab yum gnyis kyi dgongs pa rdzogs thabs su bzhengs pa'i lam zab brgyud pa'i gser sku che chung gnyis/ phru ma'i gtsug lag khang na bzhugs pa'i sngags 'chang chos kyi rgyal
po'i 'dra sku rnams gsar bzhengs su mdzad cing / khyad par mgon khang nub na bzhugs pa'i rdo rje nag po chen po lcam dral gyi 'chams sku chen mo ngo mtshar rmad du byung
ba 'di gnyis bzhengs par mdzad pa na/ thog mar sku rgyu rnams la phyag nas mdzad pa'i nyin/ mgon po'i sku par glo bur du 'bul mi byung ba sogs thog mtha' bar gsum du
rten 'brel phun sum tshogs pa du ma rang 'grig tu byung zhing / mthar phyag nas rgyas par mdzad de mgon khang nub tu bzhugs su gsol ba na/ lo de kho na la sa skya pa'i bstan
dgra la la nang 'dzings/ la la tshe'i dus byas/ kha cig la gnas dbyung phog pa sogs dam nyams bstan pa'i dgra bo rnams la rtags mtshan myur du ston par mdzad pa'i byin
rlabs dang mthu rtsal gyi mnga' bdag de nyid la sogs pa 'bur du bzhengs pa'i sku brnyan kyang bsam gyis mi khyab cing / bris sku la rdzong lugs kyi lam 'bras brgyud pa
gong dkar rdo rje gdan na bzhugs pa'i rgya thang chen mo la 'dra shus gnang ba

dang / gzhan yang gsang 'dus brgyud pa/ rigs 'dzin brgyud pa/ yi dam dang chos skyong gi nag thang che chung grabs gnyis la sogs pa bris thang gi rigs grangs kyis mi chod pa
tsam zhig gsar bzhengs su mdzad pa de thams cad la gos khyad par can gyi gong sham 'ja' ris nyis brtsegs/ zhal khebs lnga sbrag rgyab dar dang bcas pa 'ba' zhig tu mdzad
cing / khyad par sangs rgyas kyi 'khrungs rabs brgya pa ri mo ngo mtshar phul du phyin pa la rin thang gzhal du med pa'i gos gser ma 'ba' zhig gis gong sham 'ja' ris zung
ldan dang bcas pa/ dar chen khyad par du 'phags pa'i zhal khebs lnga sbrag sgril shing gi rtog gser dngul 'jang brdungs las grub pa sogs rgyu dang bzo khyad phun sum tshogs
pas/ mdor na sangs rgyas kyi skyes rabs kyi bris thang cig la 'di nyid las khyad par du 'phags pa ding sang dbus gtsang gi ljongs 'di na med par yongs su grags pa 'di
yin la/ sangs rgyas kyi 'khrungs rabs 'di dang gong gi lam 'bras rgya thang gnyis la phyag nas mdzad dus me tog gi char kha ba ltar babs pa yongs su grags shing / gzhan
yang gdan sa chen po'i gtsug lag khang rnams kyi nyams gso mdzad pa yang / g.yu thog lha khang / shAka bzang sku 'bum/ gzhon dbang sku 'bum/ rigs bzang sku 'bum/ 'khon
sku 'bum sogs gdan sa chen po'i nub phyogs kyi gtsug lag khang rnams dang / gzhan yang bla brang nyi lde/ bla brang dge 'phel sogs lha khang de rnams kyi spang bad spo ba/
gser 'phru 'dzugs pa sogs

nyams gso dgos pa mtha' dag mthar phyin par mdzad cing / de dag gi ring nas 'chad pa nyi ma'i 'od zer gyis gdul bya'i blo gros kyi padmo rgyas par mdzad pa'i tshul yang / bla
ma gong ma'i dus chen gyi dkyil 'khor zab mo'i sgrub mchod rnams dang bstun nas bde kye gsang gsum/ rdo rje phur pa sogs kyi smin byed dbang gi chu rgyun lan mang du stsal
zhing / sgrub thabs kun las btus pa brgya rtsa dang / gzhan yang rjes gnang zur bka'i rigs mang po/ lung gi tshogs du ma dang bcas pas skal ba dang 'tshams pa'i gdul
bya rnams kyi dad pa dang blo gros kyi dbang po rab tu rgyas par mdzad pa yin la/ de dag gi bar mtshams rnams su rtsom pa legs bshad nor bu'i phreng ba gsar du bskrun pa
yang / sngags 'chang chen po la bla ma rgyang 'bod kyi sgo nas gsol ba 'debs pa/ gsung ngag rin po che'i khrid yig ngo mtshar can/ rdo rje phur pa'i sgrub thabs 'bring po/
'khor lo bde mchog nag po pa'i sbyin sreg bse 'bag nag po 'phur shes kyi lo rgyus/ chos dung dkar po rgyang grags kyi dkar chag sogs sngon med pa'i legs bshad du ma yang
gsar du mdzad de/ kun mkhyen rgyal ba'i bstan pa la ma rtogs pa dang / log par rtogs pa dang / the tshom gyi dra ba thams cad bsal bar mdzad pa yin la/ dus dang gnas skabs
thams cad du rje btsun sa skya pa'i chag med rnam pa bzhi dang / chos skyong khyad par can rnams la dus dang rgyun gyi mchod gtor 'bul bsngo la rtag 'grus su mdzad pa'i
ngang nas/ chos dang srid kyi bya ba gang la yang thugs skyel dang thugs ngang shin tu ring

po'i sgo nas gang yang 'jam dar gyi tshul du skyong ba la mchog tu mkhas pas/ dmu rgod su gang gis kyang 'dul bar ma nus pa rnams kyang rang gi ngang gis 'dul bar mdzad cing
/ mdor na sngags 'chang chos kyi rgyal po ngag dbang kun dga' rin chen gyis dpal sa skya'i sde bstan pa gdung brgyud dang bcas pa'i bstan pa'i me ro gso bar mdzad pa'i
rgyun de nyid mi nyams shing yar ldan du skyong ba la/ bdag nyid chen po 'di bas lhag pa gzhan su yang ma byung bas/ des na sngags 'chang bstan pa'i gsal byed chen po de
nyid kyi thugs kyi sras mchog kun gyi gtsug rgyan dam par gyur pa yin no/ /de lta bu'i skyes bu chen po 'di nyid la bla ma dang lhag pa'i lha du mas byin gyis brlabs shing
lung bstan brnyes pa'i tshul sogs ni gong gi rnam thar bstod pa'i tshigs bcad kyi 'phros las/ kye rdo rje yi dkyil 'khor bsgrub pa'i tshe/ /dpal ldan bla mas lung bstan
brnyes la 'dud/ /ces sogs te de yang rje nyid sku phra mo'i dus rje btsun gcen dang lhan cig pas sngags 'chang chen po'i zhabs phyir bzhugs nas/ lha khang chen mo'i yang
steng theg chen pho brang du dges pa rdo rje'i dkyil 'khor rdul tshon ma'i sgrub mchod nyi ma du ma zhig mdzad pa'i tshe/ tho rangs kyi cha zhig la lam 'bras brgyud pa'i
rten gtso rje sa chen gyi sku 'dra rin po che'i zhal dkyil la 'od dkar po zla ba shar ba 'dra ba zhig yun ring po'i bar du byung ba dang / sngags 'chang chos kyi rgyal po
nyid shin tu dges pa'i gsung gis sa chen gyi sku'i zhal dkyil la 'od dkar po byung ba de rten 'brel

mchog tu bzang / khyed khri thog pa sku mched gnyis po tshe ring po 'ong zhing / 'phrin las kyang shin tu che bas bstan pa dang sems can la phan pa rgya chen po 'byung ba'i
rten 'brel du 'dug pas de'i dga' ston gyis gsungs nas/ sku mched gnyis la gos chen gyi sku bem bzang po re re stsal ba'i rje nyid la gnang ba de ni gos mdog dmar po sprin
ris ma bar mtshams la nor bu cha bdun gyi ri mo byas pa zhig 'dug pa shin tu rnying par song 'dug kyang / dus phyis kyang nyid kyi sku la yang yang bzhes nas gong gi lo
rgyus rnams gsungs te/ gos bem 'di rnying kyang gsar pa brgya bas dga' ba yin zhes gsung ba thos shing / gzhan yang lha dang brgyud pa'i bla ma du mas zhal bstan cing byin
gyis brlabs pa'i tshul sogs ni/ rje nyid kyis bde mchog pho brang du dges pa rdo rje'i gzhi bsnyen la bzhugs pa'i dus su/ tho rangs kyi cha zhig la mnal lam gyi tshul
gyis mdun gyi nam mkhar 'ja' 'od kyi gur khang 'khyil ba'i khrod na/ sa skya pa rje btsun dkar po rnam gsum shin tu gsal bar bzhugs pa'i sku mdun na rin po che'i snod shing
'bras kyis bkang ba zhig dang bcas 'dug pa gzigs pas dad shugs chen pos phyag mang du btsal ba'i snang ba byung gsungs shing / gzhan yang dus der nam mkha' thams cad sprin
dkar po zhig gis khyab pa'i ngos la tshe dpag med dkar po'i sku brnyan shin tu gsal ba zhig kyang mngon sum du mthong ba byung kyang gsungs so/ /de ltar kye rdo rje'i
gsung bsnyen mdzad pa'i rjes de ma thag par/ gur gyi mgon po'i bsgom bzlas zhag bdun pa zhig mdzad pa'i tho rangs

kyi cha mnal lam du/ sa skya'i rgyab ri dpon po ri nas gdong nag gi bar gyi nam mkha' la sprin nag gru gsum 'khrigs pa'i dbus su gur gyi mgon po nyid phyag gnyis kyis gri thod
nyug ge ba dang / de'i steng gi phyogs su khyung chen gsum/ g.yas phyogs su bya nag gsum/ g.yon phyogs su khyi nag gsum/ rgyab phyogs su ce spyang gsum/ mdun phyogs su
mi nag gsum rnams shin tu gsal ba dang / sprin nag gi gseb na me ris shin tu legs pa bzo rigs pa mkhas pa sus kyang bskrun par mi nus pa lta bu 'ur sgra dang bcas 'bar
ba yun ring du gzigs shing / de'i ngang nas gur gyi mgon po'i sku yongs rdzogs je gsal je gsal 'gro ba zhig 'dug pa la/ zhabs 'bring po zhig gis mnal sad byung bas shin tu
phongs pa zhig byung gsungs shing / yang nyid kyis lha khang chen mo'i yang steng du rdo rje phur pa'i gsung bsnyen mdzad pa'i dus tho rangs shig mnal lam du/ gtsug lag
khang chen po de nyid kyi khyams stod na bzhugs pa'i sku rnams la rdul sprugs mdzad kyin 'dug pa na sku de dag gi khrod nas mi dkar po zhig byung nas rje nyid la shog ril
zhig gtad de/ 'di tshe gzungs yin pas rgyun du sgrogs shig zer nas mi snang bar gyur song ste/ shog ril la gzigs pas sngags shig 'dug pa bzung bas/ nang par mnal sad nas
kyang byang bar thugs la bzung 'dug pas re zhig chag med du mdzad cing / dus phyis bsnyel nas med do zhes gsungs kyang / gong gi mi dkar po byung gsungs pa de yang lhag
pa'i lha mchog rdo rje gzhon nus zhal

dngos su bstan par gdon mi za zhing / tshe gzungs bsnyel ba'i tshul de yang / de'i tshul skye bo mang po zhig gis rig na sku tshe'i bar chad du gyur dogs pa la dgongs par mngon
no/ /de dag la 'di skad ces bstod de/ mgon khyod rim gnyis don la gzhol ba'i tshe/ /rje btsun dkar po rnam gsum tshe dpag med/ /nag po chen po 'od gsal ngang nas gzigs/
/lha yis tshe gzungs gtad pa de la 'dud/ /ces so/ /gzhan yang bstan srung dbang po rnams sogs lhag pa'i lha du mas dngos dang rnam 'phrul mtha' yas pa'i sgo nas zhal
bstan cing byin gyis brlabs pa'i tshul 'di ltar yang thos te/ rje nyid dpal mgon zhal bzhi pa'i gsung bsnyen la bzhugs pa'i dus shig gi tshe/ da lta zhing skyong mar grags
pa'i hor sil khyad par can 'di nang par phyag tu 'byor rgyu'i do nub mnal lam du/ mi smug tshon pa zhig gis ras kyis dril ba'i sil snyan zhig rgyab la khyer te shar phyogs
nas byung ba'i rjes su mi skya shar ba zhwa theb gyon pa mang po dang / ban chung mang po lung pa khengs pa tsam slebs byung bas/ de ma thag a tsa ra nag po 'jigs su
rung ba gnyis glo bur du byung nas/ sngar gyi mi skya shar ba dang ban chung thams cad khong gnyis kyis lung pa ma brgal gyi bar du phyir bskrad de/ de'i mod la mi smug tshon
pa de drung du slebs pa dang mnyam du mnal sad byung ba na ci yin nam snyam du dgongs pa'i tshe/ de'i nyin mo hor sil 'di mnal lam du byung ba bzhin ras dril dang bcas
nas zhabs drung du 'byor byung ba'i tshe nyid kyi gsung las/ sil snyan khyad par can 'di chos skyong zhal

bzhi pa rang gis bkug par 'dug cing / 'di la rjes 'brang zhig yod 'dug kyang chos skyong rang gis ring du bskrad nas/ da cha skyon yong ba med pas hor sil 'di'i ming la yang
zhing skyong mar thogs shig gsungs pa bzhin da lta'i bar du yongs su grags pa 'di yin la/ de lta bu ni zhing skyong dbang pos mthun rkyen dngos su bsgrubs pas ngo mtshar
ba'i rnam thar du shes par bya zhing / yang zhal bzhi yongs rdzogs kyi bris sku 'ga' zhig phyag bris mdzad pa'i tshe yang / skyed lhas kyi sgrub sde'i khrod na rje nyid
bzhugs 'dug pa la/ sgrub khang zhig gi nang na a tsa ra gdong ba dmar nyag can 'jigs su rung ba du ma 'dug pa dang / g.yag rgod nag pos lung pa gang ba sogs mnal lam ya
mtshan can mang du byung gsung ba yang chos skyong nyid shin tu 'go zhing mnyes pa'i rtags su mngon zhing / yang byas 'gyur rje btsun gcen gyi drung du bdag med lha mo bco
lnga'i dbang bskur gsan pa'i sta gon gyi nub mo'i mnal lam du/ rang nyid kyi yum bkra shis dpal gyi bu khrid de nyid bzhugs khri mthon po zhig la bzhugs pa'i zhabs drung
na sngags 'chang bla ma nyid la sogs pa slob 'khor mang po 'dus 'dug pa la/ rgyal yum dam pas chos kyi 'khor lo yun ring du bskor ba'i mtshan lam ngo mtshar can byung ba'i
nang bar kho bo cag gis zhabs drung du phyin ma thag thugs dges spro chen po dang bcas nged la mdang nub rmi lam ya mtshan can 'di bzhin byung ba/ sngags 'chang bde bar
gshegs pa de nyid kye rdo rje dang / nged rang gi yum de bdag med ma dngos

yin zer ba'i rtags su 'dug gsungs shing / yang gsung las khyod nged kyi yum de nyid kyi sku skye yin pa'i lugs yin pas/ des na mdang nub khyod la nged kyis chos zhus so zhes
gsung ba sogs nyams ldan gyi gsung mang du 'byon gyin 'dug pa/ 'di lta bu ni rje btsun rnal 'byor gyi dbang phyug birWa pa la/ rje btsun rdo rje bdag med mas ye shes kyi
dkyil 'khor du dbang bskur zhing byin gyis brlabs pa'i tshul dang khyad par cung zad kyang ma mchis pas gzhan las rmad du byung ba'i rnam par thar pa shes par bya'o/ /yang
nyid kyi rigs sras sngags 'chang ngag dbang kun dga' dbang rgyal gyis gsol ba btab pa'i ngor/ pu tra chen po'i sku rkyang pa bzhugs pa'i bris thang khyad par can 'di
phyag bris mdzad pa'i tshe mnal lam du/ a tsa ra pho mo gsum byung ba'i gral mgo ma de shin tu dga' ba'i rnam 'gyur ston pa la/ gzhan gnyis po de cung zad khros pa'i tshul
gyis 'dug pas/ de'i nang par rje nyid kyi gsung las/ nged la mdang nub rmi lam 'di bzhin byung ba bris thang 'di la pu tra ming sring gsum ka ma bris pas lan par 'dug ces
gsungs shing / 'di yang 'phral la 'khu ldog ltar snang yang / don la chos skyong nyid shin tu 'go zhing 'ches pa'i thun mong ma yin pa'i rtags su shes par bya zhing /
gzhan yang dngos cag rnams kyis gsol ba btab nas gur gyi mgon po lha brgyad kyi bris thang khyad par can rnams phyag bris mdzad pa'i dus su/ bris sku rnams kyi sku sked yan
tsam grub nas zhag 'ga' thugs brel gyi dbang gis 'gyangs pa'i tshe/ rje nyid kyi mtshan lam du bya nag

khyi nag sogs ro stod yan chad med pa mang po sku mdun du phung phung byung ba na/ de'i nang par gsung las/ nged kyi rmi lam de bris sku myur du 'dri dgos pa'i rtags su 'dug
gsungs nas thugs rtsol chen pos phyag bris legs par mdzad nas rab gnas dang bskang gso rgyas par mdzad pa'i dus su yang ngo mtshar ba'i rtags du ma byung ba yin la/ gzhan
yang zhing skyong dur khrod bdag po dang / dpal ldan dmag zor rgyal mos kyang zhal dngos su bstan pa'i lo rgyus yod mod kyang yi ges 'jigs nas ma spros la/ yang dkar phyogs
la dga' ba'i lha rnams kyis sri zhu bgyis pa'i tshul ni/ rje nyid lha chen yang rtser thugs dam la bzhugs dus snga dro mnal sad ran pa na nam mkha' nas dril bu skad
bzang po zhig dkrol 'ong ba de'i rkyen gyis gnyid sad 'phral thun la 'jug pa dus rgyun du byas gsung ba dang / yang bde mchog chu mig rdzing khar thugs gnyer mdzad dus bshar
sbyang gi skabs 'gar cung zad mnal ba'i tshe che chung phug ron tsam pa'i bya zhig sku dpung gi steng du babs nas mnal krog pa dus rgyun ldan du byung gsung ba 'di dag
ni dkar phyogs kyi lha gzhi bdag gnyug mar gnas pa rnams kyis go re len gyi zhabs tog pa'i tshul gyis phu dud du bgyis par snang bas shin tu ngo mtshar ba'i gnas so/ /de
ltar nges pa'i don du drug pa rdo rje 'chang chen po nyid gzhan ngor gos dkar lcang los mdzes pa'i sngags 'chang mchog gi skur bstan pa'i skyes bu chen po 'di nyid kyi
zhabs kyis bcags pa tsam gyis kyang sa gzhi'i bcud 'phel ba sogs kyi sgo nas 'gro

ba rnams la bde skyid phun sum tshogs pa stsal ba'i tshul ni/ mtsho sgo rnam rgyal rtag rtse phyogs su lo du ma'i bar du lo nyes brgyud mar byung nas 'gro ba rnams mu ges nyen
pa na/ rje nyid kyi zhabs kyis bcags pa tsam gyis dus de nas bzung ste da lta'i bar du lo legs skya rgyal ba'i ngang du gyur pa dang / de dus mtsho sgo na mtsho zhig
yod pa la/ rje nyid kyi zhabs bskor mdzad pas/ bdag nyid chen po gang du phebs pa'i phyogs su mtsho la gnas pa'i srog chags nya sbrul 'jong mo sogs bsu ba'i tshul gyis mgo
rnams rog rog por bsgrigs nas gus 'dud byed pa yang byung ngo zhes thos shing / gzhan yang gdong dga' gzhis chen phyogs su yang skya mug chen pos 'gro ba rnams nyam thag
pa na/ bdag nyid chen pos sa phyogs der bum gter 'jug pa dang / phyag nas sogs mdzad pa'i legs lam la brten dus rtag tu lo phyugs legs shing bde skyid phun sum tshogs pa
byung ba sogs yongs su grags shing / gdan sa 'dir yang bar skabs shig tu skye bo mi srun pa dag gi bsam sbyor ngan pa'i 'khrul 'khor la brten nas/ lo dgra sad ser ba sogs
dus rgyun du byung ba'i tshe/ slob 'bangs rnams kyis gsol ba btab pa'i ngor bdag nyid chen pos bla ma gong ma rnams kyis lo dgra'i gnyen por bzhengs par mdzad pa'i rigs
gsum mgon po'i mchod rten la nyams gso mdzad par bzhed de/ rje nyid dpon slob rnams kyis rim pas chag phebs te/ rigs gsum gyi mchod rten rnying pa'i zhig ro'i dmigs gang
na yod 'tshol bar mdzad pa'i tshe/ sku 'khor rnams kyis yun ring du ma rnyed

pa la dar tsam cig nas/ bya rog cig skad snyan po sgrogs bzhin pa dang bcas da lta mchod rten yod pa'i gdong nag gi ri chung 'di'i khar babs nas brag la mchu yang yang 'dzugs
shing skad du ma sgrog gin 'dug pa la/ bdag nyid chen po'i gsung gis bla ma gong ma rnams kyis lo dgra'i kha gnon du 'debs par mdzad pa'i rigs gsum mchod rten gyi thes
ro de bya rog babs sa ya gi na yod par 'dug pas/ rang re rnams myur du 'gro ba yin gsungs nas chag phebs pa'i tshe/ ji ltar bka' stsal pa bzhin sngar gyi bya rog babs pa'i
shul na mchod rten gsum gyi bum ldir yan zhig pa'i bang rim dang / seng khri man gyi rtsig pa shin tu gsal ba 'dug pa mthong ba'i tshe/ zhabs 'bring ba kun ha las par
gyur cing / de nas sa yul der da lta'i rigs gsum mgon po'i mchod rten 'di legs par bzhengs nas phyag nas bkra shis mnga' gsol mdzad pa nas bzung / da lta'i bar du phyogs
de nyid nas ser ba sogs kyi rgyun 'byung ba gtan med du gyur pa ni/ gdan sar gnas pa'i skye bo kun gyi blo yul du gsal ba 'di yin no/ /don gyi dbang de dag gi phyir 'di skad
ces bstod de/ /dus gcig dpal ldan sa skya'i mdun ri'i sner/ /lo dgra gzhom phyir rigs gsum 'debs bzhed de/ 'das dus gong ma'i btab shul btsal ba'i tshe/ /srung ma'i sprul
pas dngos su bstan la 'dud/ /ces so/ /de ltar sngags 'chang bla ma lung dang rtogs pa'i mnga' bdag chen po 'di nyid ni/ nang du spangs rtogs kyi yon tan ma lus shing
lus pa med

par rdzogs su zin kyang / phyi rol du sbas pa'i rnal 'byor gyi tshul du kho bo ni yon tan thams cad dang bral ba'i za nyal 'chag gi rnal 'byor pa yin no zhes khengs bskyung
ba'i tshig kho na rgyun ldan du gsungs shing / rtag tu rang nyid dman cha bzung nas/ gzhan rnams mchog tu gzigs pa'i sngon gyi skyes bu dam pa rnams kyi rnam thar dang mthun
pa'i mdzad pa kho na phyag bzhes su bstar ba ni bdag nyid chen po 'di'i thun mong ma yin pa'i ngo mtshar ba'i rnam par thar pa yin la/ des na deng sang gi skabs 'dir
dgas po bka' brgyud pa'i bstan 'dzin du rlom pa 'ga' zhig sogs lugs gnyis dang 'gal ba'i gang dran tho cho'i spyod pa 'ba' zhig dus rgyun du byed pa la rang nyid kyang grol
bar rlom zhing / col chung rnams kyang grub thob tu 'dzin pa'i bstan pa dang sems can la phan pa'i gnas skabs dus nam yang cung zad kyang med pa'i mi tshe stong zad mkhan
rnams kyi snang tshul mthong ba'i tshe/ bdag gi bla ma sems dpa' chen po grags pa'i mtshan can de nyid kyi rmad du byung ba'i mdzad ba'i cha shas re re tsam la bsams
na yang / sems yod dag dad pa'i spu long ches cher g.yo bar nges te/ nyid kyis ci mdzad thams cad bstan 'gro'i don du gyur pa kho na las gzhan du cung zad mi snang ba'i
phyir ro/ /de lta bu'i skyes bu chen po de nyid kyis rdo rje theg pa'i nyams len byed pa'i gdul bya rnams la phan par dgongs nas/ dam rdzas 'chi med ril bu'i sgrub pa mdzad
par bzhed de/ sgo rum ye shes mgon po'i drung du de ltar mdzad na legs nyes kyi lung bstan zhu bar mdzad pa'i tshe/ bse mgon

chen po'i phyag gi thod pa'i nang nas dam rdzas brgya rdo rlon pa bdud rtsi'i rgyun 'dzag bzhin pa zhig phyag tu babs byung ba na/ the tshom med pa rje nyid dgung lo nyer lnga
bzhes pa'i dus dam rdzas kyi sgrub pa thog ma mdzad pa na/ nam mkha' shin tu 'jam pa la me tog gi char dang 'ja' 'od kyi gur khang 'khrigs pa/ dri bzang gis sa skya'i
lung pa khyab pa sogs phyi rol du ngo mtshar ba'i rtags du ma byung zhing / nang du yang dam rdzas 'phel stobs che ba sogs gegs med du mthar phyin pa yin no zhes thos la/
de nas bzung ste rang nyid dgung lo nga gsum bzhes pa yan chad du lo gcig gnyis tsam ma gtogs rnal 'byor dbang phyug grub pa brnyes pa'i dus chen sa ga zla ba byung re
bzhin gyi dam rdzas 'chi med ril bu'i sgrub pa rgyun mi chad par mdzad pas 'di nyid kyis 'phrin las kyi sgo nas bstan pa dang sems can gyi don bsgrub pa la bdag nyid chen
po 'di las ngo mtshar che ba sngon chad gangs can gyi khrod 'dir bstan 'dzin gyi skyes bu gzhan su yang ma byung ba yin la/ zang zing gi sbyin gtong rlabs po che'i sgo nas
sems can gyi don mdzad pa yang rje btsun sa skya pa'i gdung rabs dri ma med pa sngon gyi dus su byon pa'i chos kyi rgyal po 'phags pa rin po che dang / dpal ldan bla ma
dam pa sogs kyi rnam thar dang mthun par rang nyid kyi yab yum sogs kyi dgongs rdzogs rgya chen po sgrub par mdzad pa dang / khyad par dga' ston du ming btags pa'i dge
'dun dang skye bo'i tshogs khri phrag tu longs pa la mang ja/ gdan non/ 'bru'i phung po ri bo ltar spungs pa'i

bre 'gyed tshan che ba dang / gzhan yang ja gos dar sogs kyi gral 'gyed blos mi 'khyud pa lta bu sgrub par mdzad cing / de dag dang dus mnyam du gdan sa chen po'i gtsug lag
khang thams cad du snyan dar/ zhal zas mar me'i phreng ba tshar du dngar ba sogs mchod pa'i bye brag du ma 'bul ba dang / gong bzhugs bla ma slob dpon sogs la bsngo rten
'bul tshan grangs kyis mi lang ba lta bu sogs mdor na 'dzam bu gling gi zang zing gi dngos po thams cad phyogs gcig tu spungs nas mchod pa dang sbyin par gtong ba lta bu'i
rnam dkar gyi mdzad pa rlabs po che de 'dra ba lan gsum gyi bar du sgrub par mdzad pa'i sgo nas kyang 'gro ba rnams dbul phongs kyi sdug bsngal las bskyab cing rang nyid
kyi thugs rgyud la bsod nams dang ye shes kyi tshogs rgya cher spel ba dang / rjes 'jug rnams kyang longs spyod don yod pa sogs yang dag pa'i bya ba la 'jug pa'i rnam
dkar gyi dge ba'i shul lam chen po btod par mdzad pa yin no/ /de ltar rje btsun mkhyen brtse'i dbang phyug de nyid kyis gdul bya dus la babs par gzigs nas grub pa brnyes
pa'i rtags mtshan ngo mtshar can bstan pa'i tshul 'di ltar yang thos te/ gong gi rnam thar bstod pa'i tshigs bcad kyi 'phros las/ gzhan yang phyogs mthar 'gro ba'i don mdzad
tshe/ /grang ba'i ngad dang ldan pa'i ri bo la/ /drung na gnas pa'i 'khor tshogs bskyab pa'i phyir/ /'khor yug drod kyis khyab par mdzad la 'dud/ /ces bya ste/ de yang
dus phyis chen po 'ga' zhig gi srog bskyab pa'i slad du rje nyid kyis lho phyogs kyi rgyud du chibs kyi kha lo sgyur

bar mdzad pa na/ phyogs de nyid na g.yag reng rkyang 'khong du grags pa'i la chen po grang ba'i reg cha shin tu che ba zhig yod pa la/ sang nyin dpon slob rnams phebs pa'i
do nub sku 'khor ba rnams nang par grang ba'i ngad pa chen po 'byung ngo zhes 'jigs pas yid ngal bar gyur pa na/ sang nyin bdag nyid chen po dpon slob rnams lhan cig pas
la de la phebs pa'i tshe/ de dus dgun shin tu grang ba'i dus yin kyang dbyar gyi skabs bzhin ri'i ngos thams cad rmugs pa chen pos khyab cing / sngags 'chang bla ma nyid
kyi sku la 'ja' dkar po zhig mdung tshugs kyis zug pa dang / sku'i g.yas g.yon gyi thad la chos skyong gi sprul pa'i bya rog gnyis gshog sgra 'byin bzhin pa dang bcas 'phur
'gro ba dang / rmugs pa de nyid kyi gdugs kyi rnam pas sku 'khor rnams la yang grang ba'i reg byas nyen pa lta ga la zhig ste/ dbyar tsha ba'i dus bzhin tshad pas gdungs
pa'i lus thams cad rngul bun ne ba dang bcas pa la de nyid ma sgrol bar du byung pas/ phyogs der rgyun du 'grul byed pa'i rgan rabs rnams na re/ e ma ya mtshan che/ dbyar
gzhan du tshad pa che ba rang gi dus su yang ri 'di la grang ba'i sdug bsngal kho na dus rtag tu yong ba la/ da lan gcig pu ngo mtshar ba'i rtags 'di bzhin 'byung ba
ni/ sa skya bdag chen gyi byin rlabs las byung ba yin yang dag go zhes kun kyang sgrogs par gyur cing / de lta bu ni rje btsun sngags 'chang bla ma 'di nyid 'byung ba bzhi
la rang dbang brnyes pa'i grub pa'i mtshan ma yang dag par rig par bya ste/ 'ga' zhig rdo brag sogs la

rkang lag gi rjes tsam byung ba la mtshar du 'dzin pa ni ma brtags pa chen po ste/ de lta bu ni rdzas kyi nus pa sogs la brten nas 'byung bar yang yongs su grags pa'i phyir
ro/ /de lta bu'i 'gran zla dang bral ba'i yongs 'dzin dam pa 'di nyid la bdud kyi gnas mal snying la bcas pa'i gang zag 'ga' zhig gis log sgrub brtsams pa de'i tshe/ sa
skya pa'i bstan srung dbang po rnams kyis mngon sum du tshar bcad pa'i tshul ni/ de yang skabs shig gi tshe bstan pa dang rnal 'byor pa la do bdo ba'i gsang ba'i dgra bo
stobs ldan zhig gis log sgrub tshan chen po bsgrub par nye ba na/ bdag nyid chen pos chos skyong rnams la 'phrin bcol drag tu mdzad pa'i tshe/ rje nyid kyi gzims chung gi
gtor khang gi mdun gyi spyan gzigs kyi rgya ral 'khyog po zhig las khrag rlon pa mngon sum du 'dzag pa byung ba dang bstun/ nyid kyi mtshan lam du bande zhag gis rgyu ma
glo snying sogs nang g.yos tshan cig khur byung ba bzhes pas/ nang par yang sku khams log pa'i rnam pa byung ba chos skyong gis sha skal byin par 'dug gsungs shing / de
dag dang dus mtshungs par mig mthong mkhan zhig gi rmi lam du/ bstan dgra dmigs yul gyi mi de nyid kyi phung po khyogs la bteg nas mgon po'i lam mkhan rnams kyis khyer byung
ba rmis pa na/ de nas zhag 'ga' ma lon par stobs ldan gyi bstan dgra de nyid tshe'i dus byas nas log sgrub mtha' dag rang zhir gyur pa yin no/ /gzhan yang 'di 'dra ba'i
rigs can 'ga' zhig yod mod kyang brjod pa'i skabs ma yin pa'i phyir re zhig bzhag go /de lta bu'i skyes bu chen po de nyid

kyi ngo mtshar ba'i rnam par thar pa bsam pa dang brjod pa'i yul las 'das pa rnams don bsdus pa'i tshul gyis 'di skad ces bstod de/ mdor na sngags 'chang rdo rje 'dzin nyid
kyi/ /ngo mtshar rnam thar brjod kyis mi lang zhing / /bdag 'dra'i byis pa'i blo yis rtogs dka' bas/ /yon tan rgya mtsho'i mnga' bdag khyod la 'dud/ /ces so/ /de dag gis
ni bstod pa dngos kyi don rags rim brjod zin nas/ da ni rje btsun sngags 'chang bla ma sems dpa' chen po nyid kyi rnam thar brjod pa po gang gis 'di phyi'i don thams cad
yid bzhin du 'grub par bya ba'i phyir/ dus gsum gyi sdig pa bshags pa dang / yang dag pa'i smon lam btab pa gnyis las/ dang po ni/ bla ma'i mdzad pa skyon gyis ma gos kyang
/ /bdag cag las ngan bag chags rab 'thug pas/ /dus gsum log lta byang chub bsgrub pa'i gegs/ /snying nas 'gyod pa chen pos mthol lo bshags/ /zhes pas bstan la/ gnyis
pa smon lam la rang don phun sum tshogs pa dang / gzhan don phun sum tshogs pa'i smon lam btab pa gnyis las/ dang po ni/ bdag kyang skyon bral sum ldan la gnas shing / /thos
bsam sgom pas rang gi rgyud sbyangs nas/ /'chad rtsod rtsom la g.yeng ba'i bdud spangs pas/ /zhes pas bstan/ gnyis pa bstan pa rgyas pa'i smon lam la/ spyi dang bre brag
gnyis las/ dang po ni/ spyir gyi bstan pa 'phel zhing rgyas gyur cig /ces pas bstan/ gnyis pa bye brag bstan pa rgyas pa'i smon lam ni/ khyad par 'khrul med rje btsun
sa

skya pa'i/ /bstan pa dri med yar ngo'i zla ba ltar/ /'phel zhing rgyas nas 'jig rten khams 'di ru/ /bde skyid ma lus 'byung ba'i rgyur gyur cig /ces pas bstan/ da ni de lta
bu'i yid la re ba'i don thams cad bde blag tu 'grub pa yang / mtshan nyid dang ldan pa'i bla ma rdo rje slob dpon gyi byin rlabs rang gi shes rgyud la zhugs pa la rag las
pa'i phyir/ de nyid 'dod gsol gyi sgo nas gsol ba rtse gcig tu btab pa ni/ sems dpa' chen po bla ma'i thugs rje dang / /snying nas dad pas gsol ba btab pa'i mthus/ /'dren
mchog slob bu'i tha chung bdag rgyud la/ /chos kyi rgyal po'i byin rlabs 'jug gyur cig /ces so/ /da ni gsol 'debs kyi sbyar byang bstan pa la/ gang gis brtsams pa'i gang
zag ni/ /tshul 'di sngags 'chang rje nyid kyi/ /rigs dang chos kyi bur gyur pa/ /zas gtsang sras kyi bstan pa yi/ /sgor zhugs skyes stobs blo gros can/ /ngag dbang kun
dga' bsod nams kyis/ /zhes pas bstan la/ gang du brtsams pa'i gnas ni/ gong mas byin rlabs sa skya yi/ /gzhi thog bla brang mkha' spyod du/ /snying nas dad pa thob ste sbyar/
/bla ma so skyer 'dzin pa yi/ /chal chol smra dang 'di mi mtshungs/ /zhes pas bstan/ de ltar brtsams pa'i dge ba rdzogs byang du bsngo ba ni/ 'di las bsod nams gang
thob des/ /'gro kun thar pa'i bde thob phyir/ /bdag cag tshe 'di'am 'chi kha 'am/ /bar dor 'bras bu smin gyur cig /ces pas bstan/ de lta bu'i kho bo cag la mchog dang thun
mong gi dngos grub ma lus pa stsol bar

mdzad pa'i dus gsum rgyal ba kun gyi spyi gzugs chen po sngags 'chang bla ma rgyal sras sbas pa'i rnal 'byor mtshungs pa med pa de nyid kyis zhing 'dir bstan pa dang sems can
gyi don grangs dang tshad med pa zhig mdzad pa rnams la thugs shin tu rangs par gyur cing / dus ngan gyi skye bo khrel med pa dag gi spyod ngan sna tshogs gzigs pas thugs
cung zad gdungs par yang gyur te/ 'jig rten gyi khams gzhan du gdul bya rgya che ba la dgongs pa'i tshe/ de'i snga ltas su sa'i dkyil 'khor 'di yang yang yang du g.yo
zhing / nam mkha' nas lha rnams kyis rol mo'i sgra dbyangs lan mang du sgrogs pa dang / gzhan yang dus mtha'i rlung chen langs pa lta bu'i yid du mi 'ong ba'i rlung dmar
chen pos lung pa thams cad khyab ste/ nyi ma'i 'od zer kyang mog mog por byed pa zla ba du ma'i bar du byung zhing / de lta bu'i skabs shig na dngos cag gzhi thog bla brang
gi mkha' spyod na bsdad pa'i skabs tho rangs shig rmi lam du/ sngags 'chang bla ma nyid sku sham skya 'jol le ba dang bcas rtab pa'i tshul gyis byon byung nas/ nged ni
bde ba can la 'gro khyed rang e 'gro gsung byung ba la/ 'di bzhin gyi rigs sngon gyi bla ma gong ma 'ga' zhig la yang byung 'dug pa la legs rgyu ma byung 'dug pa'i tshul
dran nas/ bdag ni mi 'gro lags zhus pa snyam byed pa dang gnyid sad byung bas yid kyang ma bde zhing / de dus yab rje chos kyi rgyal po nyid 'khor lo bde mchog gi gsung
bsnyen kha gso la bzhugs pa'i dus yin pas/ nyin mo gsol ba tshogs 'khor gyi skabs su rang la rmi

lam byung tshul rnams zhus nas/ deng sang sku dog bzhin ni yod pa min lags sam zhus pas/ he he bde ba can du 'gro na tshang 'dug pa/ gang ltar da nang tho rangs nged kyi rmi
lam na yang lus la ras gos shig min pa gzhan gang yang med pa byas/ bande zhig gi kha la rgya gling gnyis sbyar nas 'bud kyin 'dug pa la mi gnyis kyis bus pa 'dra ba'i
skad tshad ma yong gin 'dug pa de dang bsdebs nas bde mchog chu mig rdzing kha'i ri sul na yar 'dzegs phyin pa'i rmi lam zhig byung gsungs shing / de dag gi rjes tsam bdag
cag ngam ring rgyal po'i pho brang na yod pa'i skabs shig thugs dam gsung shog gnang ba zhig gi nang na yang / ngos ni nyer dgu'i zla bar 'dug sa skya pa'i bstan pa la
gdan sa'i 'dzin skyong 'di las gal che ba mi 'dug pa/ sems khur bskyed pa rang gal che zhes gsung ba 'dug pa de dus ni rang nyid rtag 'dzin ches pas go ba ma byung kyang
/ phyis bsams pas sngags 'chang bla ma nyid myur du dag pa'i zhing du phebs pa'i gsung de dus nas stsal bar 'dug go/de nas rje nyid dgung lo lnga bcu nga lngar phebs pa'i
me mo sbrul gyi lo'i zla ba dang po tsam nas gzhan snang du sku bsnyung ba'i tshul bstan pa na/ spyi sgos tha dad nas sku rim rgya chen po bsgrubs shing / 'tsho byed mkhas
pa rnams kyis kyang 'phrod rten rim par phul kyang sku la gdangs khyad du mngon pa gtan nas ma byung bas/ thams cad sems yed yed por gyur pa'i tshe/ nyid kyi gsung las/
da lo nged la dog cha chen po yod nyen 'dug kha rtsang zla ba bcu gnyis pa'i tho rangs kyi cha zhig la skad

phra mo lhang lhang ba zhig gis khyod la mkha' 'gro'i bsu ma yod do zhes yang yang zer ba zhig byung gsung ba la/ sku 'khor ba rnams kyis des na sku rim rgya chen po mdzad
pa dang / zhabs pad yun ring du brtan pa'i thugs 'dun gnang dgos lags zhus pa na/ yang gsung las/ dus la babs na gang gis kyang mi phan/ lhag par nad kyis khyer ba'i lus
'di bas/ bstan pa la bya ba thub nges kyi lus shig dga' ba 'dug ces sogs myur du gzhan don la phebs par dgongs pa'i gsung mang du byon zhing / de ltar sa ga zla ba ma shar
gyi bar gyi sku bsnyel ba'i dus thams cad du nam mkha' g.ya' dag pa la nyi ma'i 'od zer shin tu gsal zhing / 'ja' 'od kyi ri mo ngo mtshar can gyis nam mkha'i khyon thams
cad gang ba dus 'khor yug tu byung zhing / gzhan yang skabs skabs su me tog gi char 'bab pa sogs skye bo rnams kyis mthong ba'i tshe/ kye ma kyi hud sngags 'chang bla
ma 'di'i sku bsnyel lugs dang / nam mkha' la ngo mtshar ba'i rtags 'di lta bu rtag par yong lugs kyis byang phyogs kyi rgyud 'di mgon dang bral ba zhig myur du mthong bar
'dug go zhes mi bzod pa'i smre sngags drag po dus kun du sgrogs par gyur cing / de nas sa ga zla ba'i tshes bzhi lnga tsam nas gzhan ngor slar yang sku dub bar song ba'i
tshul bstan zhing / gong gi 'ja' 'od la sogs pa ngo mtshar ba'i ltas rnams kyang je gsal je gsal du gyur cing / zla ba de'i tshes bcu gnyis nas bcu drug gi bar la bdag nyid
chen po sku 'khor nyung shas dang bcas gzhi thog bla brang gi tshoms dmar

na gdugs la bzhugs pa'i tshe/ nyin re bzhin nyi ma'i gung tsam la babs pa na/ mgo sil snyan gyi sgra 'dra ba la gsung thag shin tu ring ba'i sgra ya mtshan can zhig thog mar
bla brang shar tsam gyi thad kyi nam mkha' nas byung nas rim gyis lho phyogs su song ste/ mthar bsam gling dgon pa'i thad tsam du yal 'gro ba rgyun chags su byung bas sku
'khor thams cad ya mtshan du gyur cing / lhag par tshes bcu bzhi'i snga dro rje nyid sngags 'chang chen po'i sku bstod shes bya kun la ma gdangs dang bcas pa zhig gsung
shugs chen pos mdzad kyin 'dug pa la/ zhabs 'bring pa rnams kyis rgyu mtshan zhus pas/ gsung las da nang tho rangs rmi lam du sngags 'chang bde bar gshegs pa de nyid sngar
las kyang sku gzi mdangs che ba zhig byas byon pa dang gsal bar mjal nas phyag btsal byin rlabs zhus te nad 'di las grol nas/ shar phyogs su bde phyam phyam phyin pa'i
snang ba zhig byung bas rmi lam de dran nas bla ma la gsol ba btab pa yin gsungs/ 'di ni gsal bar gsung ma byon pa tsam ma gtogs/ don la sngags 'chang chos kyi rgyal po
dang dngos su mjal ba la the tshom mi dgos shing / yang lan cig gsung las/ da nang tho rangs sngags 'chang chos kyi rgyal po chibs pa zhig mdzad/ nged rang chibs gdong la
byas nas bla brang zam pa'i steng nas 'byon gyin 'dug pa la/ sngags 'chang chen po'i gsung gis da nged kyis ma yong ba rgyun ring song bas rgyan gyi lam rgyus legs po gyis
shig ces gsung ba'i snang ba zhig byung ba ya mtshan che ci yin nam gsungs/ de dus kyang sngags

'chang nyid dang mjal bar 'dug go /yang tshes bcu bdun gyi snga dro sku 'khor rnams la gzigs nas bzhad mo mdzad cing / nyid kyi gsung las/ dgod bro ba la da nang tho rangs
rgya gar nas thor bshad byas 'ong ba yin zer ba'i khye'u shin tu yid du yong ba gos dkar po gyon pa/ lag na 'be ta'i bum pa thogs pa zhig byung nas khyed spyan 'dren la yong
ba yin zer ba sogs de dang lab mang du byas pa rmis zhes gsung ba sogs ji srid bsnyung ba'i bar thams cad du dag pa'i gzigs snang 'ba' zhig gis dus 'da' ba'i ngang nas/
rgyun gyi thugs dam sogs la yang rtag 'grus su mdzad cing / de nas dgongs pa chos dbyings su thim par nye ba'i tshe/ gzhan las ches ngo mtshar rmad du byung ba'i rtags
mtshan 'di bzhin yang ston par mdzad pa yin te/ de yang tshes bcu drug tsam gyi cha zhig la gdan sa na yod pa'i bud med phun tshogs zer ba zhig la bu mo chung du smra shes
tsam zhig yod pa de bla brang gzhi thog gi ltag sgo na rtse zhing yod pa'i mngon sum gyi mthong snang la/ lhag sgo'i rdo kras kyi mgor bud med rgyan gos zab cing dbu rgyan
dar dpyangs dang bcas pa mang po zhig gis Da ma ru dang dril bu'i sgra drag tu bcam byung bas/ de nas dar tsam zhig nas sngags 'chang bla ma grags pa'i mtshan can nyid
sku gzi 'od 'bar bzhin pa dang bcas gzhi thog bla brang gi ltag sgo brgyud nas phebs byung ste/ bu mo de rang la byin rlabs gnang byung ba'i mod la sngar gyi bud med rnams
kyis bsus te/ Da ma ru dang dril bu'i sgra chen po dang bcas rim bzhin sa dkar logs kyi

ngos la byon te bar snang la yal song ba mthong bas/ de ma thag tu bu mo chung ngu de nyid rang gi ma'i rtsar byung ste sngar gyi lo rgyus rnams sgrib med du smras byung ba
na/ ma yang ha las te da lo gong bzhugs sku shin tu ma bde ba'i tshul gleng ba la/ khyod kyis mthong snang byung tshul de bzhin smras na chad pa yang yong bas su la yang
ma zer cig ces gdams so zhes kyang thos la/ de lta bu ni sngon slob dpon bsod nams rtse mo dag pa mkha' spyod du gshegs pa sa skya'i rgan mo las dag pa zhig gis mngon sum
du mthong ba dang tshul mtshungs pa'i gzhan las ches khyad par du 'phags pa'i rnam par thar pa yin no/ /de nas sa ga zla ba'i tshes bcu bdun la babs pa'i tshe/ de'i mtshan
hril po gsung shugs chen po dang bcas nas thugs dam zab mo 'ba' zhig la bzhugs nas/ tho rangs kyi cha zin pa na lam zab mo bla ma'i rnal 'byor smin rgyas su mdzad cing
/ rten mchod rnams la spyan yang yang du gzigs pa'i ngang nas zhing 'di'i sku dngos kyi gdul bya'i don rnams re zhig mthar phyin nas/ skye bo rtag 'dzin can rnams dge la
bskul ba'i phyir dang / zhing gzhan du gdul bya smin grol la 'god pa'i phyir rgyud sde nas gsungs pa'i 'da' kha ma zab mo la mnyam par bzhag ste bde bar gshegs pa'i tshul
bstan to/ /de nas tshes bco brgyad kyi nyin mtshan gyi bar la 'od gsal ma bu ro gcig tu 'dres pa'i zung 'jug bde ba chen po'i ngang du mnyam par bzhag nas/ bcu dgu'i tho
rangs kyi tshe de nyid las bzhengs te/ sku 'khor ba kun gyis gsan pa'i thag sgra dang bcas dbu gtsug mngon gyur du

'phags pa la byang sems kyi zil pa phrom me bar gyur te/ nyid kyi sku'i skye ba snga mar gyur pa'i sprul pa'i sku dpal ldan bla ma dam pa bsod nams rgyal mtshan dpal bzang
po zhes bya ba nyid dga' ldan chos kyi pho brang na rgyal ba byams pa'i zhabs drung na bzhugs pa'i gnas der slar yang byon par gyur to/ /de ltar dbu thod 'phags pa dang dus
mnyam du shangs las byang sems dkar dmar gyi rgyun shin tu bungs che ba babs te sku gdung gi mdun gyi na bza' thams cad tshos par gyur cing / 'di ni rnal 'byor pa rang
kha ba zhig yin kyang 'chi khar grub mtha' bsnyogs pa'i thun mong ma yin pa'i rtags su bshad de/ rje sa skya pa chen po'i gsung rab 'khor lo bde mchog gi rim bzhi lam bslang
zhes bya ba'i bstan bcos las/ chos kyi sku la chos skur ngo shes pa/ 'chi kha nyid du phyag rgya chen po mchog gi dngos grub thob nas/ rnam shes spyi gtsug tu song ste
longs spyod rdzogs pa'i sku'i zhing khams su 'gro bar 'gyur ro/ /de'i rtags pha'i khu ba'i thig le sna bug g.yon na mar 'byung ngo zhes gsungs pas so/ /de nas sku gdung
gi zhabs tog rnams rgyud sde nas bshad pa ltar phul te/ rje btsun gcen gyis yi dam rdo rje phur pa la brten nas bzhu 'bul mdzad pa'i tshe/ nam mkha' la 'ja' 'od kyi phreng
ba rab tu 'khrigs pa dang me tog gi char kha ba ltar bab cing / khyad par gdan sa chen po'i rgyab ri dpon po ri phyogs nas 'ja' 'od sna lnga pa zhig lho phyogs su thal
gyis song nas gzhi thog tshoms dmar gyi sku gdung bzhu la bzhen pa'i bar snang gi thad tsam du

chil gyis 'khyil ba gdung bzhu ba'i dud pa ma yal gyi bar du byung nas/ slar yang dpon po ri phyogs su phyi 'gros kyi tshul gyi rim gyis yal ba kun gyis mthong zhing / gdung
rnams phal cher ring bsrel dang gdung log kho nar gyur cing / de nas bdag nyid chen po'i thugs dam gsal 'debs su dges pa rdo rje'i dkyil 'khor chen po zhal phyes te sgrub
mchod yun ring du phul zhing / dgongs rdzogs dngos gzhi'i dus su skya ser khri phrag tu longs pa la mang ja gdan non/ zang zing gi 'bul 'gyed sogs bsam gyis mi khyab pa
bsgrub pa dang / de nas rje nyid kyi sku tshab gser sku thog tshad ma la sngar sngags 'chang chen po'i dgongs rdzogs su bzhengs pa'i lam zab brgyud pa'i kha bskang ste/
lam 'bras bla ma brgyud pa'i sku mi tshad tsam gyis bskor ba gsar bzhengs su mdzad pa'i rten rnams kyi gzungs gzhug gi gtso bo la bdag nyid chen po'i gdung tsha stobs che
bar bzhugs su gsol zhing / gzhan yang gzungs sngags dang byin rlabs kyi rten sogs dpag tu med pa bzhugs pa'i sku brnyan de rnams la 'jam mgon grub pa'i dbang phyug padma
sambha ba'i rnam par sprul pa dbang po'i mtshan can dang / byang chub sems dpa' chen po 'jam dbyangs ngag dbang kun dga' dbang rgyal te khu dbon zhal rnam pa gnyis gtso
bor bzhugs pa la rdo rje 'dzin pa'i 'khor du mas bskor ba dang bcas rab tu gnas pa'i cho ga rgyas par mdzad de byin rlabs kyi gzi 'od 'bar bar bzhugs shing / slar yang ngos
cag gis bdag nyid chen po de nyid kyi dgongs pa rdzogs thabs su nyid kyi nang rten du dmigs

pa'i rnam rgyal mchod rten rgyu rin po che dngul las grub cing bzo khyad dang phra rgyan sogs phun sum tshogs pa kun gyis mthong na yid 'phrog pa ngo mtshar can nyid legs par
bzhengs te/ de'i gzungs zhugs kyi gtso bor sngags 'chang bla ma de nyid kyi gdung ring bsrel dbu lo sogs stobs che ba dang / nyid kyi sku 'dra phyag nas stong tshar ma/
rje nyid zhal bzhugs dus nged rang la gnang ba'i tshems dang zhal rgyan bubs/ gzugs sku bsdu ba'i dus su sku la mchod bzhin pa'i na bza' byang sems dkar dmar gyi rgyun
chen po babs pa de nyid bubs ma nyams pa/ nyid kyis kye rdor gzhi bsnyen mdzad dus kyi dbu skra'i zegs ma la sngags 'chang chen po'i phyag bris 'byar ma/ gzhan yang sa lo
thams cad mkhyen pa'i sku 'dra phyag nas brgya tshar ma/ sngags 'chang chen po'i sku tshe hril por 'bral spangs mdzad pa de nyid dang / yang sa lo'i pur ras la sngags 'chang
chen pos bzhengs pa'i lam 'bras brgyud pa'i bris thang / rje btsun gyi phyag nas bzhugs pa'i bris thang chung ngu / sa lo'i sku 'dra brgya rtsa'i drung du sngags 'chang
chen po re re dang bcas pa yod pa'i bris sku byin rlabs can/ bde kye gsang gsum rnal 'byor ma dang bcas pa'i bris sku bla ma gong ma rnams kyi gsung bsnyen mdzad dus
kyi thugs dam rten 'khrul med re re khyab bdag 'khor lo'i mgon po rgyal ba mus pa chen po rdo rje 'chang sangs rgyas rgyal mtshan gyi bris 'bur gyi sku rje nyid kyi phyag
nas brgya rtsa ma/ mus chen gyi gdung tsha gdung rus dbu lo rnams stobs che ba dang / sku chos tshul khrims

kyi dri bsung can bubs ma nyams pa/ theg chen rin po che'i sku 'dra phyag nas ma spyan 'gug tu ring bsrel zhig gsar du byon pa'i byin rlabs yid ches can/ sngags 'chang chen
po'i sku 'gag dri zhim ma khyad par can dang ldan pa bubs ma nyams pa/ slob dpon padma'i gter sku byin rlabs can/ gzhan yang bla ma gong ma na rim bzhin gyi dbu lo na bza'
phyag sen zhabs sen sku sha dam rdzas ril bu sogs byin rlabs kyi phung po bsam gyis mi khyab pa dang / stod smad bar gsum du dgos pa'i gzungs sngags zab mo bgrang ba las
'das pa/ mdor na gnod sbyin 'khor lo'i bar gyi rgyud sde nas bshad pa'i gzungs zhugs tshang la ma nor bas gdung rten gyi nang thams cad khyab par phul te/ mchod rdzas
bsam gyis mi khyab pa dang bcas nas gzhi thog bla brang gi nub phyogs rigs 'dzin bla ma brgyud pa'i pho brang gi sngags 'chang chos kyi rgyal po'i gdung rten rin po che'i
g.yon phyogs su bzhugs su gsol nas/ kho bo cag rdo rje 'dzin pa'i 'khor du ma dang bcas pas rab tu gnas pa smin rgyas su bgyis te/ ji srid bstan pa gnas kyi bar du lhar
bcas 'gro ba rnams kyi bsod nams kyi zhing dam par brtan par bzhugs pa 'di yin la/ gzhan yang yab rje chos kyi rgyal po de nyid kyi dgongs pa chos dbyings su rdzogs pa'i
phyir zla ba byung ngo cog gi dus chen gyi tshes grangs dang bstun nas/ tshogs chen du mang ja/ kye rdo rje'i rtsa rgyud brtag pa gnyis pa'i rgyud 'don/ bla ma mchod chog
rgyas par sgrub pa sogs dang / lo dus kyi dus dran gyi mchod pa 'bul bar zab mo'i yang rtse 'khor lo

bde mchog gi dkyil 'khor rdul tshon ma bzhengs te sgrub mchod yun ring du 'bul ba sogs dang / mdor na rang gi lus longs spyod thams cad rje btsun bla ma thugs rje can de nyid
kyi dgongs pa rdzogs thabs su ci 'gyur gyi thabs la 'bad rtsol bgyid blo mi dman tsam yod pa 'di lags/ de lta bu'i sngags 'chang sprul pa'i skyes mchog mkhyen brtse nus
pa'i mnga' bdag 'brel tshad don dang ldan nges pa de nyid gdul bya gzhan gyi snang ngor thun mong du snang ba'i gzugs sku chos dbyings su bsdus pa'i tshul bstan mod kyang
/ las dag pa'i gdul bya rnams kyis gsol ba btab na rgyun chad med par zhal bstan nas byin gyis rlobs par nges te/ bdag nyid chen po'i slob bu'i tha chung kho bo lta bu
la yang dus phal cher du rmi lam du gsal bar mjal ba dang / lhag par byi lo zla ba bcu pa'i tshes drug gi tho rangs rmi lam du yab rje chos kyi rgyal po de nyid gzhi thog
bla brang gi rab gsal shar ma na bzhugs khri mtho ba zhig gi steng zhal nub tu gzigs nas bzhugs 'dug pa'i sku mdun na rgya ja sogs dngos po mang du 'dug pa la/ nged rang
la spyan gyis gzigs nas dges pa'i mdangs bsam gyis mi khyab pa zhig mdzad de/ sku mdun gyi dngos po rnams la 'di rnams la tho rgyab yod do gsungs nas nged rang la stsal
ba snyam byed cing / lhag par sems thog na yod pa'i dogs pa shin tu che ba zhig la 'di ltar gyis shig pa'i bslab bya lhug stsol du gnang byung ba la/ rjes su yi rang ba'i
tshig mang du zhus shing / slar yang dus rtag tu rtse bas skyong bar zhal gyis

bzhes pa snyam byed pa'i mod la gnyid sad byung bas/ yab rje chos kyi rgyal po de nyid la bcos ma ma yin pa'i dad pa snying thag pa nas skyes te/ de'i skabs su gsol 'debs kyi
yi ge bsam pa lhun grub ces bya ba de yang brtsams pa lags so// //'dir smras pa/ phyi ltar sngags 'chang gos dkar lcang lo can/ /nang ltar rgyal ba rab 'byams 'dus pa'i
dngos/ /gsang ba rang sems ye shes ngor bzhugs pa'i/ /yab rje chos kyi rgyal por snying nas dad/ /gang sku gangs ri'i spo ltar lhun chags shing / /zla rgyas bzhin ras 'dzum
pa'i mdangs gsal ba/ /lan gcig min par yang yang yid la gcags/ /de 'dra dran pas snying nas gdung bas 'dud/ /gang gsung mchog dman skye bo'i tshogs kun gyi/ /gang zag
skyon nas gsung ba zhabs drung du/ /rtag tu gnas pa kun gyis ma thos pa'i/ /de 'dra'i gsung gi yon tan dran bzhin 'dud/ /gang thugs dgra gnyen bar ma'i 'gro rnams la/ /byams
sdang khyad med 'byongs pa'i sems dpa' che/ /sa skya'i sde dang bstan pa rgyas pa'i thabs/ /gcig tu dgongs pa'i thugs de bsam gyin dad/ /mgon khyod zhing gzhan gshegs
pa'i tshul bstan kyang / /sras kyi tha chung bdag la thugs brtse bas/ /rmi lam ngang du zhal gyi dkyil 'khor mchog /rgyun chad med par bstan pas spro ba 'phel/ /bdag cag
lugs gnyis blo gros mig bral zhing / /gong ma'i mdzad 'phrin rgyun bzang skyong dka' bas/ /be 'u 'i phrag par glang chen khur bor ltar/ /bstan pa'i khur gyis lus sems
mnar mod kyang / /rgyal ba'i

yab gcig sngags 'chang bla ma khyed/ /mi mngon dbyings nas dgongs pa rdzogs gyur na/ /rang gzhan 'di phyi'i don chen 'grub snyam pa/ /'di tsam kho na sems kyi ngal gso'i gnas/
/sangs rgyas kun las lhag pa'i bka' drin can/ /mkhyen brtse nus ldan rtsa ba'i bla ma rnams/ /gcig tu 'dus pa sngags 'chang grags pa'i mtshan/ /gsol ba 'debs so don kun
lhun grub stsol/ /zhes pa'ang rang babs su smras shing gsol ba btab pa'o/ /de lta bu'i sngags 'chang bla ma grags pa'i mtshan can de nyid kyis byang phyogs kyi sa skyong
chen po'i lcam mo la sras bsod nams rgyal mo zhes bya ba khab tu bzhes pa la/ sras lcam sring drug 'khrungs pa'i lcam sring gnyis gzhon nu la gshegs shing / sku mched
gsum gegs mang du byung ba'i 'jam dbyangs mthu stobs dbang phyug grags pa rgyal mtshan dpal bzang po zhes bya ba ni/ yab sngags 'chang grags pa'i mtshan can nyid dgung lo
nyer drug bzhes pa sa pho byi ba'i lo la gdan sa chen por sku 'khrungs/ sku gzhon nu nas yon tan gyi rtsa ba 'bri klog sogs tshegs med du mkhyen cing / thugs gsal ba mthar
thug pas kun gyi yid 'dzin pa la mkhas pa zhig yin no zhes thos la/ de de'i skabs nas rje btsun 'jam pa'i dbyangs sku mched/ thar rtse nas nam mkha' dpal bzang sogs las
yab chos mtha' dag gsan cing / dgung lo bcu gsum pa la nged rang sku mched gsum lhan cig tu chos khri chen mor rgyal tshab tu mnga' gsol zhing / rje nyid kyis thub pa'i
dgongs pa

gsal ba'i bstan bcos tshogs chen mor nyi ma gsum gyi bar du gsungs pas kun gyi yid 'phrog par gyur/ de dus dbus gtsang mnga' ris dang bcas pa'i sde dpon rigs rnams kyis khri
ston gyi 'bul nod bsam gyis mi khyab pa nyin re bzhin yang bgrang ba las 'das pa char bzhin du babs pas/ de dus kyi dpal 'byor longs spyod de tsam rgan rabs sus kyang mi
dran par grags/ rje de nyid kyis slar yang rje mus pa chen po rdo rje 'chang sangs rgyas rgyal mtshan gyi drung du rab tu byung zhing zab chos mang du gsan/ de nas khams
phyogs kyi sa skya pa'i bstan pa'i rtsa ba sa dkar 'dab 'dob kyi dgon mchod gzhis dang bcas pa'i zhal bdag mdzad par shar phyogs su chibs kyi kha lo bsgyur te/ bdag chen
kun dga' legs pa dang dges bzhin du mjal/ de nas sga gser kha/ dar rtse mdo sogs su gzhan phan rgya cher mdzad nas/ slar 'jam dbyangs sku mched sogs mjal ba la dbus gtsang
phyogs su chag phebs te/ dpal ldan sa skyar yun mi ring ba zhig bzhugs nas/ slar yang shar phyogs la chibs kha bsgyur te/ bdag chen kun dga' legs pa nyid zhing brje la
khad dang mjal bas skabs zos par byung / de dus bdag chen pa'i gsung gis sngar yan chad nyi ma khams phyogs kyi sa skya pa'i bstan pa nged khu dbon rnams kyis bzung ba
de yin/ da phyin chad khams phyogs 'di'i sa skya pa'i bstan pa'i chags 'jig gdung brgyud mthu stobs pa khyed la rag las pas sems khur che bar byed dgos zhes pa'i bka' stsal
phebs nas de ma thag dag pa'i zhing du gshegs so

zhes thos la/ de nas bdag chen gyis pur gyi chag phyi dang nang rten bzhengs pa sogs mdzad nas sog yul dang / rgya dar rtse mdo sogs su phebs te/ slar sa dkar 'dab 'dob phyogs
su phebs par nye ba na/ skye bo mi srun pa 'ga' zhig gi byed pa sogs rkyen cung zad zhig la brten nas dbus gtsang phyogs su phebs te/ nged rang sku mched dges par mjal
zhing thugs yid gcig tu 'dres pa'i legs lam yar ngo'i zla ba ltar 'phel rgyas su gyur te/ de dus gong nas zang zing gi gnang sbyin rgya che ba stsal zhing / 'di nas kyang
'bul nod bsam gyis mi khyab pa bsgrubs la/ khyad par sa lo thams cad mkhyen pa'i thugs dam ma lam zab brgyud pa sku rgyu li khra las byas pa sngags 'chang chen po yab
sras rnams kyi gzims chung rten gral du rgyun du zhugs pa'i byin rlabs dang bzo khyad khyad par can de nyid rten tshab tu bzhes te/ khams phyogs nas bsnams pa'i sku 'dra
rgya gar ma dang rgya nag ma 'ga' zhig gnang byung ba ni dus phyis kho bo cag gis sngags 'chang chos kyi rgyal po yab sras rnam pa gsum brgyud pa dang bcas pa'i thugs kyi
dgongs pa bskang ba'i phyir/ gdan sa khyad par can 'di nyid du li ma lha khang dang rgya nag lha khang gsar bzhengs su bgyis pa la phan che ba byung ba yin la/ de ltar rje
btsun mthu stobs kyi mtshan can nyid kyi sku gzhon nu'i dus nas yi dam zhi khro rnams dang / rdo rje chos skyong sogs kyi gsung bsnyen rnams mthar phyin par mdzad pas/
so sos zhal bstan cing byin gyis brlabs pa'i mtshan ma brnyes/ mdor na dbus

gtsang khams gsum/ stod mnga' ris dang bcas pa'i gang du phebs pa dang bzhugs pa'i gnas thams cad du grub pa'i mdzad pa ya ma zung kho nas dus 'da' zhing / 'gro ba rnams kyi
mgon skyabs dam pa mdzad bzhin pa da lta dgung lo zhe gnyis pa'i steng na bzhugs pa 'di yin no/ /'di'i gcung zhig gzhon nu la gshegs/ de'i gcung ngag dbang kun dga' dbang
rgyal ni/ yab rje chos kyi rgyal po dgung lo sum cu bzhes pa chu pho 'brug gi lo la dpal sa skya'i bla brang phun tshogs gling du 'khrungs shing / gzhon nu nyid nas yon
tan gyi ma mo 'dri klog sogs la sbyangs/ 'jam pa'i dbyangs sku mched dang / rje thar rtse nas nam mkha' dpal bzang sogs las gsan pa rgya cher mdzad/ bde kye phur pa sogs
kyi dus dang grangs kyi bsnyen pa mthar phyin pas mtshan ma ngo mtshar can mang du brnyes shing / dgung lo nyer brgyad bzhes pa tshun chad du bstan pa dang sems can gyi
don ci rigs pa mdzad nas/ nyer dgu pa sa ga zla ba'i yab rje chos kyi rgyal po'i dus chen thog tu gzhi thog bla brang du ngo mtshar ba'i ltas du ma dang bcas zhi bar gshegs
so/ /de nas nged rang gis kye rdo rje la brten nas sku gdung rin po che'i zhabs tog tshul bzhin du bgyis te/ lo ngo gsum gyi bar du mchod pa rgya chen po dang bcas sku
gdung ril por bzhugs shing / de nas khyi lo bzhu 'bul gyi zhabs tog bgyis nas/ gdung rus rnams 'jam dbyangs/ slob dpon padma/ tshe dpag med/ mchod rten brgya tsam la sogs
pa'i gdung tsha mang du bsgrubs nas sngags 'chang grags pa'i mtshan can gyi sku

brnyan gser zangs las grub pa sogs kyi nang du bzhugs su gsol zhing / gzhan yang nyid kyi sku tshab dbu rtse rnying ma na bzhugs pa'i lam 'bras brgyud pa rnams dang sku tshad
mnyam pa'i gser sku gsar bzhengs su bgyis shing / gzhan yang lo dus zla dus kyi mchod par kye rdo rje'i rtsa rgyud brtag pa gnyis pa'i rgyud 'don/ bla ma mchod pa'i cho
ga 'khor lo bde mchog gi sgrub mchod rdul tshon ma sogs nar mar bsgrub pa 'di legs/ de'i gcung gi tha snyad du gyur pa/ sbas pa'i sangs rgyas mi gzugs can sngags 'chang
grags pa'i mtshan can zhabs kyi sras kyi tha chung kho bo cag ni/ yab rje chos kyi rgyal po dgung lo sum cu rtsa lngar phebs pa me mo bya'i lo dpal sa skya'i lha chen phun
tshogs gling gi bla brang du skyes so/ /skyes sbyang gi blo gros cher dman pas lugs gnyis gang la yang blang dor shes pa'i rnam dpyod dang bral/ chags sdang rmongs gsum
la longs spyod pa'i ngang nas za nyal 'chag gis dus 'da' zhing gnas pa kun gyis gzigs gsal du phebs pa 'di yin la/ 'on kyang nged rang chung ngu nas chos kyi bag chags
ches che ba'i stobs kyis gzhon nu rab byung bstan pa'i sgor zhugs nas mi tshe bshad sgrub kyis 'da' ba zhig 'dod kyang / dus kyi dbang gis bod kyi rdo rje gdan dpal ldan
sa skya'i bstan pa stobs kyis 'dzin pa zhig rang ngos nas ngal ba lhur len ma bgyis na/ spyir bod khams kyi bde skyid dang / bstan pa yongs/ lhag par sa skya'i rtsa ba stong
pa la thug pa nas mi theg bzhin du gdan sa'i lugs gnyis kyi khur 'di bzhin

khyer dgos byung ba/ 'di bzhin dgos pa'i lung bstan bka' chems kyi tshul du bdag gi bla ma rgyal sras sbas pa'i rnal 'byor chen po sngags 'chang grags pa'i mtshan can de nyid
kyis yang yang du bka' stsal pa bzhin thog tu babs pa yin te/ de yang rang lo brgyad gnyis lhag tsam lon pa'i skabs su sngags 'chang nyid kyi gsung las/ sa skya pa'i bstan
pa la gdan sa'i 'dzin skyong 'di las gal che ba mi 'dug cing / 'di'i 'dzin skyong yang zhal ngo na rim bzhin gyi bzhon pa la bka' babs shig yod pa dang / lhag par bsam
yas chos skyong chen pos kyang rdo rje gdan gyi 'dzin skyong rigs gsum mgon po'i rnam sprul gyi gzhon pa de la bka' babs yod do zer ba thang gnyis rang nged rang la yi
ge byung ba sogs gang nas bsams kyang khyod kyis gdan sa'i 'dzin skyong spel gsum byas pa'i rab byung gi brtul zhugs 'di dor nas nged rang bzhin bgyis na/ nga yang bsam
pa de gas rdzogs shing nged rang gi gzugs pos nam lcogs bar khur yang len pa dang / de ltar byas na rang re la dgra gnyen grogs gsum sus kyang bsam ngan sbyor rtsub kyis
mi tshugs pa sogs thugs kyi dkyil nas gzhal ba'i lung bstan bslab ston gyi tshogs dran pa tsam gyis mig chu rang dbang med pa 'chor ba du ma lhug stsol du gnang ba dang /
yang dus de'i skabs shig nged rang ngam ring na yod skabs thugs dam phyag bris ma zhig gnang byung ba'i nang na yang / ngos ni nyer dgu'i zla bar 'dug bstan pa la gdan sa'i
'dzin skyong las khag che ba mi 'dug pa sogs zhib cha mtha' dag ngos kyis gleng ba

ltar yin pas sa skya zer ba'i ming yang mang po la rgyas byung ba 'dzin skyong spel gsum la blo khur bskyed pa rang gal che che gsung ba 'dug pa/ de dus ni rang blun pas ma
go yang / phyis bsams pas sngags 'chang nyid rang dag pa'i zhing du myur du phebs pa'i dgongs pa de dus nas gtad pa'i gsung du 'dug cing / yang de'i dus shig gi tshe nged
rang gis rdo rje phur pa'i dbang bskur zhig bgyis skabs/ dbang yon du rgyal ba byams pa'i sku li ma dngos gtsang zhig byung ba sngags 'chang nyid la spyan lam phab pas/
sngags 'chang nyid kyi gsung las/ 'di rten 'brel bzang / byams pa'i bstan pa ma shar bar gdung spel byas nas sdod zer ba'i rten 'brel yin gsung byung ba dang / yang de dus
kyi skabs shig gsung las/ nged kyis kyang sngags 'chang chen po'i bka' chems snying la bcangs nas gdan sa'i 'dzin skyong gi ched du phyi nang gsang gsum nas yid chad gtor
ba mang du byung yang bzod rang bsam pa byas bsran bskyed bas sa skya ming ma stong tsam byung ba 'di yin/ da cha khyod kyis nged la mi nyan pa 'dzin skyong spel gsum
mi byed na nga yang su la bsams nas sdod du 'dug gang na'ang nged kyis sngags 'chang chen po'i bka' chems blos ma thong ba bzhin khyod kyis nged kyi ngag kyang mi gcog pa
byed dgos/ de bzhin ma byas na gong ma ye shes kyi spyan ldan rnams kyang thugs khrel 'gro zhes gsungs shing / yang dus phyis rigs 'dzin brgyud pa'i rten bzhengs gnang
skabs nged kyi rten gsar bzhengs blo la yod pa ltar 'di rnams kyi mjug khyed

la bsgril dgos pa yong zhes yang yang du gsung ba sogs bka' stsal pa thams cad thog tu khel byung bas/ rang ngos nas gdan sa'i khur 'di tsam mi lcogs pa la thug 'dug kyang
'di bzhin gyi khur byas pas/ rgyal sras sbas pa'i rnal 'byor de nyid kyi dgongs pa chos dbyings su rdzogs rgyur 'dug pas gtso bor 'di kho na bsams pa dang / yang grub pa'i
'khor los sgyur ba 'jam dbyangs dbang po'i mtshan can nyid dang / spre'u lo gdan sa chen po nyid du mjal ba'i dus lha khang chen mo'i yang steng po ta lar nged rang la
shin tu dges pa'i gsung mang du byon pa'i mod la/ sngon sngags 'chang chen pos gdan sa chen po'i 'dzin skyong mdzad tshul rnams zhib par gsungs nas/ da ni gdan sa'i khur
khyed rang gis byas na ma byas na rang 'di ka yin tshul sku ngos su yang bka' nan stsal zhing / lhag par zhing mi brje tsam gyi sku bsnyung ba'i skabs shig thugs dam phyag
bris ma zhig phebs byung ba'i nang na/ sa skya pa'i bstan pa 'di rtsa rlag la mi 'gro tsam zhig byed na sgar pa'i khams su bsdad gdung spel byas/ khyed rang gis sa skyar
gdung spel byas nas ma 'chugs pa zhig byas na ma byas na rang du 'dug pa dgongs 'tshal/ deng 'chi kha ma tsho la de'i byus dgos rgyu mi 'dug gsungs pa 'dug pa nas/ rje
'jam pa'i dbyangs de nyid kyis kyang dgongs pa rdzogs pa'i phyir dang / gzhan yang rdo rje 'chang ngur smrig gi bla gos 'chang ba dus gsum sgrib med du gzigs pa'i rgyal ba
mus pa chen po'i gsung las kyang / khyed rang ring por mi thogs pa log sgrub thams cad nam mkha' la

dengs nas/ kun kyang dbang du 'dus pa'i chos dang srid kyi dpal 'byor 'bad med lhun grub kyi sgo nas zang zing gi longs spyod sogs blos mi 'khyud pa tsam yong zhes gsung ba
sogs dang / yang gling dga' chos grwa zur du bde mchog rtsa bshad kyi rgyud rnams gnang skabs/ rgyud zab mo 'di rnams phugs yul sa skya'i sngags dgon bde chen gling du rgyud
'don thabs rgyas pa re khyed rang gis rtsoms la tshugs shig gsung ba dang / yang sa skya pa drag zhan med khyed rang la mgo 'bul lus 'bul byed pa zhig yong ngo zhes
gsungs pa sogs dus phyis 'di bzhin gyi gdan sa'i khur dgos pa'i lung bstan nges shes can mang du yod kyang / 'dir yi ger 'jigs nas ma bris la/ rgyu mtshan des na nged rang
la bka' drin mchog tu che ba'i bla ma rnam gsum gyis gtso mdzad/ rtsa brgyud kyi bla ma gong ma ye shes kyi spyan ldan rnams kyi thugs dgongs rdzogs pa'i phyir dang / spyir
sangs rgyas kyi bstan pa/ sems can gyi bde skyid/ lhag par dpal ldan sa skya pa'i bstan pa sde gdung brgyud dang bcas pa snying khong bcangs pa'i rang nyid gcig pu zhi
bde don gnyer gyi blo rgyang ring du spangs nas/ theg chen sems bskyed kyi go cha bzang po gyon te/ lhag bsam bzang pos kun nas blangs pa'i nyan thos 'dul ba nas bshad
pa'i bsnyen par rdzogs pa dang / dge tshul dang tshangs spyod kyi bslab pa ji srid 'tsho'i bar du bsrung bar khas blangs pa de nyid de las nyams pa dang / phyis blang du
med pa sogs kyi nyes pa mi 'byung ba'i phyir/ dam chos 'dul ba rang nas

gsungs pa ltar gyi bslab pa 'bul chog tshul bzhin du bgyis pa'i yongs rdzogs dge bsnyen rdo rje 'dzin pa'i brtul zhugs la gnas par bgyis te/ dpal ldan sa skya'i sde bstan pa
gdung brgyud dang bcas pa'i 'dzin skyong spel gsum gyi khur 'di bzhin khur ba la brten pa'i rnam g.yengs ches pa nas/ rgyun gyi dge sbyor ngag 'don spros med sogs gang
yang mthil phyin rang zhig mi yong 'dug pa sogs lung rtogs kyi yon tan cung zad tsam yang med pa'i yar 'dren gyi gzugs brnyan bdag la rtsa brgyud kyi bla ma ye shes kyi spyan
ldan rnams kyis thugs mi khrel zhing rjes su bzung du gsol/ slar yang rang gi ngang tshul cung zad thol byung du smras pa/ rje lha mchog zur phud lnga pa dang / khong
stobs kyi mgon po bi rU pa'i/ /don brgyud pa min par rjes bzung ba'i/ /dpal sa skya'i bla chen yab sras sogs/ /skyabs kun 'dus bla ma'i zhabs la 'dud/ /bu bdag la re sa
gzhan na med/ /tshe 'di phyi bar dor thugs rjes gzigs/ /dus 'bral ba med par bskyab tu gsol/ /mi chos 'byor bral ba'i sprang po ngas/ /blo bsam mno 'chos pa'i glu chung
'di/ /tshig bsgrigs legs spangs te thol byung smras/ /da mthun rkyen 'dzom na 'dzom ste dga'/ /mi kho bo la mthun rkyen ci byung yang / /ljongs bstan pa'i bdag po sa skya
pa'i/ /bstan bstan 'dzin dgon gnas bcas pa yi/ /don zhabs tog kho na las gzhan gang / /yang mthun rkyen zhan na zhan pas dga'/ /'du 'dzi chung bas g.yeng ba chung / /g.yeng
ba chung bas chos spyod 'phel/ /dpal 'byor che yi sdug bsngal

che/ /kun kyang mi rtag 'jig chos can/ /nga mi tshe ring na ring bas dga'/ /rang gi lus ngag yid gsum gyi/ /spyod lam bya ba che phra kun/ /bstan 'gro yi don las ma 'das shing
/ /rang dang nye gnas kyi grogs kun kyang / /rtag tu chos mthun gyi las spyad nas/ /rang gzhan kun gtan legs kyi 'dun ma byas/ /'dun ma de gegs med 'grub ste mchis/ /mi
kho bo'i nye gnas rnams skal ba bzang / /yang 'chi bar gyur kyang 'gyod pa med/ /bstan 'gro la phan 'dod kyi lhag bsam dang bcas/ /sngar byas kyi sdig pa kun bshags shing
/ 'dir snang gi bya ba snang med po/ /ci byas sdug bsngal gyi rtsa ba la/ don med kyi 'khri ba kun bcad de/ /bla ma dang dkon mchog la blo gtad nas/ /'pho ba dang smon
lam gyi mtshams sbyar te/ /zhing bde ba can du skye bar smon/ /gnas mchog der bu slob gdul bya sogs/ /'gro ba kun rim bzhin 'dren par re/ /ci byas kyang bde ba'i blo gdeng
'di/ /rje dus gsum sangs rgyas mi gzugs can/ /pha mtshan ldan bla ma'i drin las thob/ /sngon byon gyi brgyud pa'i bla ma rnams/ /khong la la sbas pa'i rnal 'byor gyi/
/bhu su ku yi tshul gyis bstan pa skyong / /kha cig na smyon spyod tho co mkhan/ /'ar 'ur dang ngan sems cal col tshul/ /la la dag thos bsam sgom gsum dang / /'chad rtsod
rtsom pa yi bstan pa spel/ /de kun kyang sangs rgyas su ro gcig kyang / /'phral gdul bya'i las snang tha dad pas/ /khong 'dul byed sku yang de der snang / /de dus kyi dus
mtshungs slob ma rnams/ /

dad cing lus pa rnams kun kyang grol/ /dad pa med pa rnams da dung lus/ /dpe 'di 'dra dngos su mthong bzhin du/ /khong dad med rnams snying re rje ba la/ /mi kho bo la bla
ma mang yod cing / /khong de kun kyang gdul bya'i snang ngo ru/ /'dul byed kyi rnam par tha dad kyang / /don yin lugs rdo rje 'chang chen gyi/ /thugs ye shes ngang du ro
gcig bzhugs/ /tshul 'di la nges shes gting nas rnyed/ /chos kun kyang yid bde'i ltad mor shar/ /gdan 'di 'dra shes tshad rang mtshang yin/ /'di ma shes kun kyang rang phung
yin/ /don zab mo 'di 'dra rtogs pa yang / /rje bla ma kho na'i thugs rje ste/ /khyed rtsa ba'i bla ma byin rlabs can/ /drin dus gsum sangs rgyas yongs las lhag /thugs
mkhyen brtse nus pa kun ldan pa/ /bu yid gnyis med par gsol 'debs kyi/ /sngar bzhin du bdag cag dpon slob kyi/ /yid bsam don ma lus 'grub par mdzod/ /nga chos med rnal 'byor
A nanda/ /chos nyams len til tsam mi 'dug kyang / /rje yongs 'dzin bla ma'i bka' drin gyis/ /rang bsam pa'i khyer so 'di bzhin yod/ /gzhi gzhi med rtsa bral gnas lugs
'di/ /rje rje btsun bla ma'i thugs kyi gshis/ /rang rang sems de dang dbyer med pa/ /bu bu slob yod kyang de yi ngang / /ngang de nas mthong thos rig gsum 'di/ /'di bla
ma'i sku gsung thugs su bsgom/ /bsgom de 'dra'i ngang nas rnam g.yeng kun/ /kun bstan 'gro'i don du gyur cig snyam/ /yid lhag bsam mtha' ru phyin pa dang / /dus phyi ma mthong
thos dran reg kun/ /zhing bde ba can du kun

bgrod par/ /snying thag pa'i gsol 'debs smon lam bgyis/ /yang nyams len snying po'i byed lugs ni/ /rang skyid sdug legs nyes ci byung yang / /rje bla ma kho na mkhyen snyam
pa'i/ /yid kha zhe med pa'i gsol 'debs byas/ /sngar yan kyang 'di bzhin spyad pas legs/ /dus da dung 'di kas don kun 'grub/ /gzhan zab zab chos kyi che ba yin/ /bu dad ldan
rnams kyis dgongs par mdzod/ /ces kyang smras pa lags so/ /de rnams kyis lha rigs 'khon sa skya pa ste mtshan mchog gsum dang ldan pa'i gdung rabs byon tshul las/ gdan
sa chen po'i bla brang so sor dbang bsgyur ba'i gdung rabs kyi nang nas dus mchod bla brang pa'i gdung rabs rin po che sngar byon pa dang / ma 'ongs pa na 'byon par 'gyur
ba'i tshul legs par bstan zin to// //'dir smras pa/ dus gsum sgrib med gzigs pa'i rgyal ba rnams/ /dus mthar bstan 'dzin mchog gi skur bstan nas/ /dus gsum 'gro ba srid
las sgrol mdzad pa'i/ /dus mchod bla brang gdung brgyud 'di ngo mtshar/ /khyad par gnas lnga rig pa chos kyi rje/ /bdag nyid chen po sa skya paN chen nyid/ /slar yang skad
gnyis smra ba'i tshul 'dzin pa'i/ /sa skya lo tsAr grags der snying nas dad/ /de ltar bstan pa'i bdag po sa skya pa'i/ /ngo mtshar 'phrin las rnam bzhi'i dge mtshan gyis/
/sngon dus rgya mtsho'i gos can ma lus pa/ /khyab ces ljongs 'dir kun kyang gtam tu gleng / /'on kyang bar skabs shig tu bdud sprul 'gas/ /bsam sbyor ngan pas byed 'phrin
sna

tshogs kyis/ /bstan dang bstan 'dzin dgon gnas la sogs pa/ /kun kyang mtshan gyi lhag mar nye bar byas/ /de tshe sngags 'chang bla ma chos kyi rje/ /bsams bzhin skye ba bzhes
pa'i sprul pa'i sku/ /ngag dbang kun dga' rin chen zhes grags pa'i/ /ngo mtshar rnam thar bsam yas de byon nas/ /gang la gang 'dul 'phrin las sna tshogs kyis/ /snang srid
lha mi thams cad dbang bsdus nas/ /bstan dang bstan 'dzin dgon gnas gtsug lag khang / /dge 'dun 'du ba'i mdo sngags bshad grwa sogs/ /nyams pa gsos shing gsar du btsugs
pa dang / /khyad par rigs kyi rgyal tshab sa skya pa'i/ /bstan pa'i rtsa ba gdung rigs bskrun pa sogs/ /ci mdzad bstan 'gro'i don la gcig gzhol bas/ /rgyal ba'i bstan
dang 'gro la bde skyid gnyis/ /phan tshun 'gran pa bzhin du 'phel bar mdzad/ /de lta'i bstan pa'i rgyun bzang skyong ba la/ /kun gyi 'gran bral thub mchog dang po dang /
/khyad par 'dzam gling mdzes pa'i rgyan gcig po/ /sngags 'chang rgyal ba'i rgyal tshab grags pa'i mtshan/ /gang gi mdzad spyod phyag bzhes dran pa'i tshe/ /mig nas mchi ma
'khrug cing gsol 'debs kyi/ /kun gyis mi mngon chos dbyings zab mo nas/ /mkhyen brtse nus ldan sngags 'chang yab sras gsum/ /bdag la 'du 'bral med pa thugs rjes skyobs/
/sa skya'i bstan dang dgon gnas gtsug lag khang / /rab tu rgyas shing de rgyun bskal pa'i bar/ /rigs brgyud rgyun mi chad pas skyong ba dang / /bdag cag dpon slob don kun
lhun grub shog /bar skabs kyi tshigs

su bcad pa'o/ /de dag gis ni 'od gsal lha'i gdung rabs bshad pa/ dri med 'khon gyi gdung rabs bshad pa/ lha rigs 'khon sa skya pa'i gdung rabs bshad pa/ de las gyes pa'i bla
brang rnam bzhi'i gdung rabs bshad pa/ skabs su babs pa'i don gzhan bshad pa ste don tshan lnga yod pa'i nang gi dang po bzhi'i sgo nas dpal ldan sa skya pa'i gdung rabs
rin po che byon pa'i tshul rgyas par bstan zin nas/ spyi don lnga pa skabs su babs pa'i don gzhan bshad pa ni/ sngar bshad pa'i gdung rabs rin po che de dag gi nang nas
gdan sa chen po 'di nyid kyi gdan rabs ji ltar byon pa'i tshul de nyid bstan pa ste/ 'di la yang tshigs bcad kyi sgo nas mdor bstan pa dang / de'i don cung zad bshad pa
gnyis las/ dang po ni thams cad mkhyen pa dkon mchog lhun grub kyi gdung rabs ya rabs kha rgyan las ji ltar gsungs pa dang / de nyid kyi kha skong cung zad dang bcas ston
pa la/ 'khon ston dkon mchog rgyal po ba ri ba/ /sa skya'i bla chen slob dpon rtse mo dang / /rje btsun grags pa sa skya paNDi ta/ /chos rgyal 'phags pa slob dpon rin rgyal
dang / /dharmA pa la shar pa 'jam dbyangs che/ /bdag nyid chen po mkhas btsun nam mkha' legs/ /'jam dbyangs don yod 'gro mgon bsod nams pa/ /ta dben blo rgyal ta dben
kun rin pa/ /gzhi thog blo rgyal 'jam dbyangs nam rgyal dang / /kun dga' dbang phyug rgya dkar shes rab mtshan/ /blo gros rgyal mtshan 'jam dbyangs kun dga'i zhabs/ /ngag
dbang kun rin 'jam dbyangs sku

mched sogs/ /sngar byung dpal ldan sa skya'i gdan rabs yin/ /zhes so//gnyis pa de'i don cung zad bshad pa ni/ gong du ji skad bstan pa'i ngo mtshar gyi rnam thar du ma dang
ldan pa'i skyes bu dam pa rim par byon pa de rnams kyi bsti gnas dam pa gdan sa chen po bod kyi rdo rje gdan dpal ldan sa skya zhes snyan pa'i ba dan dkar po srid rtse'i
bar du legs par g.yo ba 'di nyid/ 'khon ston dkon mchog rgyal po dgu lo bzhi bcu bzhes pa chu mo glang gi lo 'gram btab cing / /de nas bzung ste chu pho rta'i bar lo sum
cu tham pa 'khon ston nyid kyis dpal sa skya'i gdan sa mdzad la/kha cig dgon gnas 'debs pa po nyid gdan sa par mi bgrang ba'i lugs snang na yang / 'dir ni mkhas pa'i dbang
po dkon mchog lhun grub kyi gsung gi tshig 'grel gyi dbang du byas pa yin no/ /bdag nyid chen po de dgung lo nga dgur phebs pa na/ bla ma sa skya pa chen po sku bltams
te dgung lo bcu gcig tu phebs pa chu mo lug nas brtsams/ lcags pho stag lo'i bar lo brgyad kyi ring la ba ri lo tsA ba chen po'i gdan sa mdzad cing / de'i rjes brtse chen
kun dga' snying po dgung lo nyi shur phebs pa lcags mo yos nas bzung ste drug cu re bdun bzhes pa sa pho stag gi lo'i bar te/ lo grangs bzhi bcu zhe brgyad bla ma sa skya
pa chen po kun dga' snying po nyid kyis gdan sa mdzad/ bla ma 'di dgung lo nga gcig tu phebs pa chu pho khyi lo slob dpon rin po che bsod nams rtse mo sku bltams shing
/ 'dis gdan sa lo gsum mdzad par bla ma dam pa'i dngos slob shes rab rdo rje pa'i gdung rabs las 'byung la/ stag tshang lo tsA bas lo nyer gsum gdan sa mdzad

par bshad cing / yang shar gling pa'i yi ge las gdan sa lo bcu gsum mdzad par bshad pa dang / mus srad pa rdo rje rgyal mtshan gyis slob dpon rtse mo'i gdan sa gtan ma mdzad
par yang bshad la/ mkhas pa'i dbang po dkon mchog lhun grub kyis gong du bshad pa ltar lo grangs gsal kha ma byung yang gdan sa mdzad par bshad pa sogs mkhas pa rnams kyi
'chad tshul mi 'dra ba du ma zhig snang yang / dpal ldan bla ma dam pa bsod nams rgyal mtshan gyi dgongs pa ltar na/ slob dpon bsod nams rtse mo'i gdan sa ma mdzad pa
nyid 'thad dam snyam ste/ de nyid kyis mdzad pa'i lam 'bras chos 'byung ngo mtshar snang ba las/ slob dpon rin po che'i rnam thar gyi skabs su/ rje pa lo dpe kha cig tu dgung
lo bcu gnyis pa la zhes pa'ang snang / bcu gsum pa la ngas dbus su phyin la phar phyin la sogs pa nyan la yong / khyod sa skyar sdod la bshad pa gyis gsungs nas gdan
sa gtad ces dang / rje btsun gyi rnam thar gyi skabs su bcu gsum pa la gcen dbus su gshegs pa'i tshe/ gdan sa gtad nas zhes gsungs pas na/ bla ma sa skya pa chen po zhi
bar gshegs pa'i phyi lo de nyid rje btsun chen pos dgung lo bcu gsum bzhes pa'i lo yin pas yab gshegs nas lo gcig tsam yang gcen gyis gdan sa ma mdzad par/ gcung grags pa
rgyal mtshan la gtad par bshad pas so/ /'on kyang stag tshang gdung rabs sogs phal cher las gdan sa mdzad pa nyid 'byung bas gang dag brtag par bya'o/ /de nas rje btsun
rin po che dgung lo bcu gsum du phebs pa sa

mo yos nas/ bdun cu bzhes pa shing mo phag gi bar lo grangs lnga bcu rtsa bdun rje nyid kyis gdan sa mdzad cing / rje btsun chen po gshegs pa'i phyi lo chos rje sa paN dgung
lo so drug tsam du phebs pa me pho byi ba nas/ drug cu re gcig tsam bzhes pa chu mo yos kyi bar lo grangs nyer brgyad bdag nyid chen po nyid kyis gdan sa mdzad/ de nas
shing pho 'brug sa paN hor yul du phebs pa'i lo de nas/ shing pho byi ba'i khor lo nyi shu rtsa gcig dkar shAkya grags kyis gdan sa mdzad par mus srad pa'i gdung rabs las
'byung la/ yang ya rabs kha rgyan gyi mchan bur/ kha cig gis dkar shAkya grags bgrangs pa ni gdan sa pa dang zur chos pa'i shan ma phyed pa ste/ sa paN hor yul la phebs
dus shar ba ye 'byung dang / /'u yug pa ma gtogs thams cad kyis shAkya bzang po la phyag 'tshol/ khyed gsum blo mthun gcig tu gyis la gdan sa 'di 'phags pa spun la 'phrod
pa gyis gsungs pa'i bka' phebs zhes yig tshang rnying ma rnams las gsungs pa dang mi mthun pas so zhes 'byung ba ltar na bdag nyid chen po sa paN hor yul phebs pa'i skabs
su/ gdan sa pa logs su ma bkod par gdan sa chen po'i gang spyi'i bstan pa'i khur rnams shar ba shes rab 'byung gnas/ 'u yug pa rig pa'i seng ge shAkya bzang po dang gsum
gyis khur te/ de dag gi ring la lo grangs nyer gcig 'das par snang zhing / lo de 'phags pa rin po che dgung lo so gcig tsam du phebs pa shing mo glang gi lo ste/ de dang
me pho stag gnyis chos rgyal 'phags pas gdan sa mdzad ces 'chad dgos par snang

ngo / /de ltar 'phags pa rin po ches lo gnyis gdan sa mdzad nas yang gong la phebs/ de'i bar lo dgu gcung rin chen rgyal mtshan gyis mdzad de/ slar yang chos kyi rgyal po 'phags
pas me pho byi ba nas lcags pho 'brug gi bar lo lnga gdan sa mdzad nas/ de'i phyi lo lcags mo sbrul nas me mo phag gi bar lo bdun dharma pA la rakShi tas gdan sa mdzad
cing / de nas bdag nyid chen pos gdan sa nam mdzad kyi bar la shar pa 'jam dbyangs chen pos gdan sa mdzad de/ /de yang sa pho byi ba nas me mo bya'i bar lo bcu mdzad/
de'i rjes su sa pho khyi nas shing pho byi ba'i bar lo nyi shu rtsa bdun bdag nyid chen po bzang po dpal gyis gdan sa mdzad pa yin par mus srad pas bshad cing / kho bos
byas pa'i gdung rabs 'dir bdag nyid chen po'i rnam thar gyi skabs su shar pa 'jam dbyangs chen po dang / bdag nyid chen pos gdan sa mdzad pa'i lo grangs sogs ni shes rab
rdo rje'i gdung rabs ltar bris pa yin no/ /de bas na dpal ldan sa skya spyi la dbang mdzad pa'i gdan rabs bcu gcig ste/ gdung brgyud rin po che brgyad dang / bu chen gsum
yod pa'am/ yang dkar shAkya grags kyi gdan sa ma mdzad pa ltar na/ gdung brgyud brgyad dang gdung brgyud ma yin pa ba ri lo tsA ba dang / shar pa 'jam dbyangs rin chen rgyal
mtshan te gnyis byon pas/ bla brang go bzhir ma gyes gong dpal ldan sa skya spyi la dbang ba'i gdan rabs bcu byung bar shes par bya zhing / yang slob dpon bsod rtse'i
gdan sa ma mdzad pa ltar na/ gdung brgyud bdun las ma byung ba

nyid khas len dgos par snang ngo / /de nas bla brang go bzhir gyes te/ gzhi thog bla brang chen po mkhas btsun chen po sku mched kyis bskyangs/ rin chen sgang bla brang ta
dben kun dga' nyi ma sku mched kyis bskyangs/ lha khang bla brang ti shrI kun dga' legs 'byung sku mched kyis bskyangs/ dus mchod bla brang dbang kun dga' legs pas skyong
bar mdzad pas bla brang de bzhi la gdung brgyud bzhugs pa'i bla brang bzhi zhes grags la/ de nas re zhig gi bar gdan sa spyi la dbang bsgyur ba zhig gdung brgyud sus kyang
ma mdzad rung / gzhi thog bla brang chen mor bzhugs shing tshogs chos gsung ba sogs gdan sa chen po'i mdzad pa khag che ba rnams mdzad pa po la gdan sa par bshad pa yin
pas na/ bdag nyid chen po sku gshegs pa'i phyi lo shing mo glang gi lo mkhas btsun chen po dgung lo nyi shur phebs pa nas/ so dgu pa chu mo lug gi lo'i bar lo grangs bcu
dgu gzhi thog pa mkhas btsun chen po nyid kyis gdan sa mdzad/ de nas 'jam dbyangs don yod rgyal mtshan gyis lo gsum tsam gdan sa mdzad la/ de'i rjes su dpal ldan bla ma
dam pa bsod nams rgyal mtshan zhes mtshan yongs su grags pa de nyid kyis rje rang nyid dgung lo so gsum du phebs pa nas bzung yun mi ring tsam zhig gzhi thog gi gdan sa
mdzad la/ de'i rjes nas lha khang bla brang ba'i gdung brgyud ta dben blo gros rgyal mtshan zhes bya bas lo bco brgyad kyi bar du gdan sa mdzad/ de nas ta dben kun dga' rin
chen zhes bya bas dgung lo bcu phrag gnyis tsam bzhes pa nas bzung ste/ yun ring po'i bar du gdan sa

mdzad cing / bla ma de la sras gsum 'khrungs pa'i nang gi che ba blo gros rgyal mtshan zhes bya bas yab gshegs nas gdan sa yun ring po'i bar du mdzad la/ de nyid kyi rjes su
'jam dbyangs nam mkha' rgyal mtshan zhes bya ba rin chen sgang bla brang pa'i zhal ngo ste/ bla ma 'dis kyang gdan sa yun ring du mdzad cing / de'i 'og tu gzhi thog pa
kun dga' dbang phyug ces bya bas gdan sa mdzad/ de'i rjes su bdag chen rgya dkar shes rab rgyal mtshan dpal bzang pos kyang gdan sa yun mi ring ba tsam mdzad de/ /de rjes
bdag chen rdo rje 'chang blo gros rgyal mtshan gyis dgung lo sum cu tsam bzhes pa nas/ lnga bcu rtsa gnyis kyi bar bcu phrag gnyis dang nyag ma gnyis tsam gyi bar du gdan
sa mdzad la/ de nas bdag nyid chen po sa skya paNDi ta nyid slar yang bstan 'gro'i don la ngur smrig gi bla gos 'chang ba'i dge slong mchog gi tshul bzung ba sa lo 'jam
pa'i rdo rje kun dga' bsod nams grags pa rgyal mtshan dpal bzang po zhes bya ba des dpal sa skya'i gdan sa dgung lo bcu gnyis bzhes pa nas bzung / bzhi bcu rtsa dgu'i bar
lo grangs sum cu so brgyad tsam mdzad/ de nas sngags 'chang chos kyi rgyal po ngag gi dbang po kun dga' rin chen bkra shis grags pa rgyal mtshan dpal bzang po zhes bya
ba bstan pa'i nyi ma chen po de nyid kyi dgung lo bcu bdun du phebs pa nas bzung / drug cu re brgyad bzhes pa'i bar te lo grangs lnga bcu nga gcig tsam gyi bar du gdan sa
mdzad nas bstan pa'i me ro rmang nas bslangs shing / de lta bu'i sngags 'chang bla ma de nyid

kyi thugs sras dam pa bdag la bka' drin che ba'i rtsa ba'i bla ma rnam gsum gyi nang tshan 'jam pa'i dbyangs byams pa dpal ngag dbang bsod nams dbang po grags pa rgyal mtshan
dpal bzang pos yab sngags 'chang bla ma kun dga'i mtshan can de nyid zhing gzhan du gshegs pa'i dus de nas bzung lo grangs drug gi bar du gdan sa mdzad la/ bdag nyid chen
po de nyid kyi gcung bka' drin gzhal du ma mchis pa'i sprul pa'i skyes mchog rgyal sras sbas pa'i rnal 'byor dpal sa skya pa chen po sngags 'chang grags pa blo gros rgyal
mtshan dpal bzang pos/ rje rang nyid dgung lo nyer bdun tsam du phebs pa nas/ lnga bcu rtsa lnga bzhes pa mi sbrul gyi lo'i bar te/ lo grangs sum cu so bdun tsam zhig
gdan sa mdzad nas sngags 'chang kun dga'i mtshan can gyis bstan pa'i me ro rmang nas bslangs pa'i rgyun de nyid mi nyams shing dbyar mtsho ltar 'phel rgyas su mdzad cing
/ de rjes sngags 'chang grags pa'i mtshan can de nyid kyi sras 'jam dbyangs ngag dbang kun dga' dbang rgyal gyi yab rje chos kyi rgyal po nyid bde bar gshegs pa'i dus nas
bzung / lug lo'i bar lo ngo gsum gdan sa mdzad la/ rje de nyid zhing gzhan du gshegs pa nas kho bo cag gis gdan sa chen po'i khur rnams khyer nas sbrul lo gdung rabs 'di
nyid brtsams pa phan chad lo grangs bcu tsam lon zhing / da dung kyang ji srid 'khor ba ma stongs kyi bar ngos cag rigs brgyud dri ma med pa dang bcas pas dpal sa skya'i
bstan pa bstan 'dzin dgon gnas dang bcas pa rgyun ma chad par skyong ba'i dge mtshan phun sum

tshogs pa yar ngo'i bsil zer byed ltar 'phel zhing rgyas par gyur cig de dag gis ni dpal sa skya'i gdan sa mdzad pa'i skyes bu ji ltar byon pa'i tshul te skabs su babs pa'i
don gzhan bshad pa nyid bstan zin to// //'dir smras pa/ de ltar 'jam pa'i dbyangs nyid 'od gsal gyi/ /lha rigs sprul nas mi yi rje mdzad pa'i/ /mched gsum ma bzang spun
bdun la sogs pa/ /lha yi gdung rabs rnams la slar yang 'dud/ /bdud srin ma rig las 'khon grub dbang rje/ /rim gnyis ting 'dzin zas la rtag rol ba'i/ /ljongs 'dir 'khon zhes
grags pa gsal ldan pa'i/ /skyes chen rnams kyi yon tan dran pas 'dud/ /rgyal ba'i spyi gzugs rigs gsum mgon po nyid/ /gzhan ngor ngur smrig gos dang gos dkar gyi/ /mdzes
skur sprul nas yongs rdzogs bstan pa'i bdag /'gran bral sa skya'i bla chen brgyud bcas rgyal/ /gang gi gdung rigs dri med las byon pa'i/ /gcig min tha dad chos kyi khrir
'khod de/ /rlabs chen bstan 'gro'i don la gcig gzhol ba'i/ /bla brang rnam bzhi'i gdung rabs bsngags par 'os/ /khyad par 'khor ba ji srid gnas kyi bar/ /rgyun mi chad
par 'byon pa'i 'phrin las can/ /dus mchod bla brang pa zhes yongs grags pa'i/ /skyes mchog rnams kyi bka' drin dran pas 'dud/ /lhag par snyigs dus dpal ldan sa skya pa'i/
/bstan pa'i me ro rmang nas bslang mdzad de/ /rgyal ba'i bstan la rgyal ba gnyis pa ltar/ /rab grags sngags 'chang kun dga' rin chen rgyal/ /gang

gi thugs sras mthu stobs nus pa'i gter/ grub mchog ded dpon bsod nams dbang po dang / /'gran gyi do med 'dzam gling mdzes pa'i rgyan/ /sngags 'chang grags pa'i mtshan gyis
bdag srungs shig /rtsa brgyud bla ma'i yon tan bkod pa'i gtam/ /ngo mtshar yid bzhin rin chen bang mdzod ltar/ /skal bzang don gnyer rnams la dgos 'dod kun/ /'bad med stsol
ba'i bstan bcos 'di ngo mtshar/ /deng sang rmongs pa'i phrug gu phongs pa yi/ /'khor gyis bteg nas lha mi'i 'dren pa zhes/ /grag stong sgra yi rjes su rgyug 'di rnams/
/long bas long ba khrid dang mtshungs min nam/ /la la 'gran bral skyes bur khas blangs nas/ /rtsod med gong ma'i gzhung lugs rnams bor te/ /gsar byung chos la mtshar du
'dzin byed pa'i/ /dpon slob de kun bdud kyis ma bslad dam/ /dang por rigs rus cho 'brang phun sum tshogs/ /bar du lung rtogs yon tan mdzod bzung nas/ /tha mar ci mdzad bstan
'gro'i don gyur pa/ /sa skya'i gdung rabs rnams kyi khyad chos yin/ /de ltar drang po'i bden tshig smras pa la/ /dpyod ldan gzur gnas rnams kyis brtag bya yi/ /phyogs
'dzin dug chus bslad pa'i skye bo rnams/ /lan brgyar smod kyang ba spu g.yo re kan/ /sngon tshe sa skya'i bstan 'dzin bshes gnyen rnams/ /bka' drin mnyam med gdung rabs
rin chen 'dis/ /rnam thar sems shing 'chad dang rtsom pa dang / /rtag tu yon tan brjod pas brel ba snyam/ /deng dus dpyod ldan rnams kyang 'dir dad mod/ /'on kyang don gzhan
bya bas cher

g.yengs te/ /lugs 'dis sngon byon gong ma'i gsung rab rnams/ /btang snyoms bzhugs pa mthong nas ngas 'di brtsams/ /'di sbyar dge bas bdag cag dpon slob rnams/ /dus 'dir tshe
ring nad med bsam don 'grub/ sa skya'i sde dang bstan pa gdung brgyud bcas/ /yar ngo'i zla ltar 'phel zhing rab rgyas nas/ /nam zhig tshe 'di'i snang ba nub ma thag /kun
kyang lhan cig bde ba can skyes nas/ /slar yang gang 'dul sprul pa sna tshogs kyis/ /srid mtha'i bar du bstan pa 'dzin par shog /bdag gi lhag bsam dag pa'i smon lam 'di/
/bslu med rtsa brgyud bla ma'i thugs rje yis/ /ji bzhin ma lus legs par 'grub gyur nas/ /rang gzhan 'di phyi'i don gnyis mthar phyin shogColophon/ces 'dzam gling byang
phyogs kyi thub pa'i rgyal tshab chen po dpal ldan sa skya pa'i gdung rabs rin po che ji ltar byon pa'i tshul gyi rnam par thar pa ngo mtshar rin po che'i bang mdzod dgos
'dod kun 'byung zhes bya ba 'di yang lhar bcas 'gro ba'i bla ma khams gsum chos kyi rgyal po grub pa'i 'khor los sgyur ba padma sambha wa'i rnam par sprul pa 'jam pa'i dbyangs
bsod nams dbang po'i zhal snga nas dang / byang chub sems dpa' zhi ba 'tsho nyid slar yang mi'i zol gyi zlos gar bsgyur ba sbas pa'i sangs rgyas sngags 'chang grags
pa blo gros/ rigs thams cad dang dkyil 'khor thams cad kyi khyab bdag drug pa rdo rje 'chang chen po dang dbyer ma mchis pa rgyal ba mus pa chen po sangs rgyas rgyal mtshan/
sprul pa'i sku spyan snga rin po che kun dga' don grub/ rje

nags dgon pa chen po sbyin pa grags pa/ grub mchog dbang phyug rab brtan/ mkhan chen thams cad mkhyen pa ngag dbang chos kyi grags pa la sogs te yongs 'dzin bslu med chos bzhin
du spyod pa du ma'i zhabs rdul spyi bos len pa shrI sa skya pa shAkya'i dge bsnyen paNDi ta theg pa mchog gi rnal 'byor pa sngags 'chang ngag dbang kun dga' bsod nams
grags pa rgyal mtshan dpal bzang pos/ src: Sources for his compositionsrc: A partial translation of the colophon is given in Sobisch 2007(pp. 170f.)rje btsun sa skya pa'i
gong ma rnams kyi rnam thar so so dang / khyad par gdung rabs kyi skor la rje btsun gyis mdzad pa'i gdung rabs tshigs bcad ma sogs lugs 'di la mkho ba'i gsung rab du ma
dang / gzhan yang dam pa kun dga' grags kyis mdzad pa'i gdung rabs/ bla ma dam pa'i dngos slob shes rab rdo rjes mdzad pa'i gdung rabs/ gtsang byams pa rdo rje rgyal mtshan
gyis mdzad pa'i gdung rabs/ chos rje nyi lde bas mdzad pa'i gdung rabs/ stag tshang lo tsA ba sgra pa shes rin gyis mdzad pa'i gdung rabs sogs la gtso bor brten zhing
/ gzhan yang mkhas pa mang pos mdzad pa'i gdung rabs che chung du ma nas legs bshad kyi cha blang / rang nyid kyi rtsa ba'i bla ma 'brel tshad don ldan rnams kyi gsung
sgros khyad par can rnams kyis kyang mdzes par byas nas/ mkhas pa'i dbang po dkon mchog lhun grub kyis mdzad pa'i sa skya pa'i gdung rabs ya rabs kha rgyan nyid rtsa ba byas
te/de nyid kyis don 'grel gyi tshul du legs par bshad pa 'di ni/de bzhin gshegs pa dgongs pa yongs su mya ngan las 'das pa'i tshul bstan nas lo sum stong bdun brgya dang
drug cu

re gnyis 'das shing bod kyi rdo rje gdan dpal ldan sa skya btab nas lo brgya phrag lnga dang nga brgyad lon pa/sprul pa'i gtsug lag khang lha khang chen mo bzhengs nas lo sum
brgya dang re gcig 'das pa'i re gnyis pa/ rgya gar lugs la shuklaHzhes pa dkar po dang / rgya nag lugs la sa mo sbrul gyi lo phAlgu na'i zla ba'i dmar cha bzang po gsum
pa'i tshes la res gza' nyi ma dang rgyu skar bya ma'i 'grub sbyor bzang po 'dzom pa'i nyin/bod kyi rdo rje gdan dpal ldan sa skya'i gzhi thog bla brang chen po'i yang steng
ngo mtshar 'chi med rdo rje'i pho brang e waM byang chub 'byung ba'i gnas su legs par sbyar ba'i thog ma'i yi ge pa ni/ rang dang nye bar gnas pa'i skyes thob kyi blo
mig mchog dang ldan pas mdo sngags kyi gzhung lugs mtha' dag la blo gros kyi snang ba rab tu rgyas pa'i rab 'byams smra ba dge slong rdo rje 'dzin pa bsam gtan rgya mtsho'i
dad pa dang brtson 'grus bla na med pa'i sgo nas bgyis pa'i rtsom ldan las bri ba po ni sa skyar skyes pa'i nor bu lhas byin no//'di sbyar dge bas bdag cag dpon slob
kyi//'di phyi'i don kun yid la re ba bzhin//'bad med lhun gyis 'grub nas sa skya pa'i//bstan pa yar ngo'i zla ltar rgyas gyur cig/de de bzhin du gyur cig de las gzhan du
nam yang ma gyur cig rtsa brgyud kyi bla ma rnams kyi thugs rje chen po'i byin rlabs kyis ma mA yur pu Nya dznyA na shrI bhU ti puShTiM ku ru swAhA/ sarba maM ga laM/ dharme
u da ya ma stu/ sarba su kha bha wantu// // Editor Colophon! mkhan chen a pad rin po che'i dgongs bzhed ltar gu rus zhabs zhu bgyis pa'o//

